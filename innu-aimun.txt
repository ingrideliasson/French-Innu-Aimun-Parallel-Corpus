Uauinakanuat innuat mikamak-innuat.
Uitakanu miam eshinniuht.
Shash mitshetupipuna ut kau uetinahk innuat tshe ishinikatitishuht, nenu ishi-uinitishuht miam eshinniuht anite utinnu-aimunuat.
Nete mikamak-innuat, apatan tshetshi minu-mashinataikau eshinikashuht usham nishtina etuenanuti.
Anu minuau tshetshi issishuenanut Mi’gmaq kie ma  Micmac (e mishtikushiu-aiminanut) uanakanitaui anitshenat ka taht anite Uepishtikueiau-assit (Gaspésie).
« K » apashtakanu ua uinakaniht anitshenat Mi’kmaq ka taht nete Nouvelle-Écosse.
Assi.
Nenu assinu ka taht aianishkat ka natuenitahk, nete ishpishanu Gaspésie nuash Nouveau-Brunswick mak nete Nouvelle-Écosse.
Mamu neni assia, eukuannu nenu utassiuau, ne ka ishinikatet Mi’gma’gi.
Shashish, ne Mi’gma’gi,  nishuasht anite ishi-tatipannakanipan.
Eukuan anite takuanipan ne Gespe’gewa’gi , anite itetshe Gaspésie.
Nishtina innu-assia mikamakat ute Uepishtikueiau-assit, eukuana neni Gesgapegiaq, Gespeg mak Listuguj.
Katshitapatahk, 
Umeni nishutshishikua tshe taian, nuitsheuk nuitsheuakan, Jennifer O’bomsawin.
Eshi-pikutat e uauitak eshpannit, nimishta-uitshikuti e kukuetshitshemikau auenitshenat mak e mashinaikanishtaian ne atusseun shaputue e kanuenitakanit eshi-takuak tshekuan anite innit mikamak-innuat.
Niminueniten e uapanitikut nipapamishkau-mashinaikaniss.
Ushkat-atushkan.
Eukuan e tshitshipaituiat, eshpitaiat nete Listuguj.
Minu-tshishikau mak niminuepitenan ume tshietshishepaushit!
Eukuan, tshipapaitunan Listuguj tshi patetat e tshakashtet.
Tshitapata ¢¢Sab, mishta-mishishtu ne pineshish ka-taua nika etaiaku.
Jenn, namaieu an muku pineshish, ka nataut an pineshish! 
Eille, ashuapata, uapanu ushtikuan mak ushui.
Namaieu an muku natau-pineshish, mitshishu an! 
Jenn, mitshishu an!
Tshimishta-minupannan uiapatamaku ne, muku ka shikatshinuematshuian!
Issishuemakan, minuau ute etaiaku, Sab! 
Takuan muku tshetshi nashkumaiaku Ka Tipenitak manikuiaku umenu.
Nimishta-minueniten katshi uapamak mitshishu, mitshena tshekuana ut minuenitaman.
Ushkat, eukuan enut uiapamak mitshishu e upaut, mishta-mashkatenitakuan!
Mak minuat, etenitaman, tshika minupanu nete taian nishtutshishikua Listuguj.
Nishetshishiumatshuti tshe shatshuapamikau anitshenat innuat, nishutshiteieshkakun anutshish ume tshe natshishkukau.
Eukuan, nika ui ituten nete nishutipaikana, tshetshi natshishkuk Terri Lynn umashinaikanitshuapit nete Mi’gmawei Mawiomi Secretariat  (MMS).
Shuku ma Sabryna, shutshiteienimu mak itute!
Eukuan ume ka natshishkauk Terri Lynn Morrison, mikamak-ishkueu anite ka apit Listuguj, mak ka tshitapatak nenu ka tshimanakanniti nutin-apuia MESGI’G UGJU’S’N (MU)  pipuna 2014 nuash 2016.
Tshetshi nishtutakanit ka aitinanut eshku eka tshitshue tshitshipanitakanit ne atusseun neme pishimuss , takuan tshetshi uauitaman passe tshekuana ka animanniti ka natshishkakaniti.
Tshe ui nishtutatunanut.
Nuauitamakuti Terri Lynn nenu, nemeni pipuna , mitshenipani neni ka ui tshimanakaniti nutin-apuiat anite Gespe’gewa’gi, muku apu ut taht anite mikamakat ne ua tutakanit atusseun.
Nenu pipunnu 2004, Listuguj ekue tshitshipanipan e atusseshtak nenu   mamushatshitinamu eshi-tshissenitakuannit, nanatu-tshissenitamu tshe ishi-katshitauenit assit mak tshe ishi-shuniatshepannit, mak kutaka.
Eku nenu pipunnu 2009, uepishtikueiau-tshishe-utshimau ekue natuenitak tshetshi itishaimuakanit tshipa ishi-atussenannu nenu ua tshimanat nutin-apuia eshpitenitakuannit nanimissiu-ishkutenu 25 mégawatts.
Muku akua! 
Namaienu nenu usham tshishe-utshimau netuenitaminiti ut ui tshimanaht mikamakat nutin-apuia, usham shash anite ushkat atusseshtamupanat uinuau.
Ekue shanahk anitshenat mikamakat nenu ka ishi-natuenitakannit.
Paikass uitamuat  Etatu e mishanit atusseunnu ui tutamuat mak mamu e nishtiki innu-assia ui atusseshtamuat.
Mitshetuau natshishkatunanuipan eshku eka nishtutatunanut.
Katshi mishta-ushkuinanut, ekue takuak nishtutatun tshetshi ishpitenitakuak ne atusseun 150 mégawatts!
Shash ishpanu.
Nika tshimanananat ninan uetshit ninutin-apuinanat.
Ui atusseiakanuat innuat.
Tshetshi tshimanakaniht nutin-apuiat, takuan tshetshi taht kaiatusseshiht.
Ne e uauitakanit, peiku nenu utatusseun Terri Lynn, tshetshi atusseiakaniht, eshpish tshi atusseiakaniht, mikamakat neme tshimatakanit mak pimipanitakanit ne atusseun.
Uemut takuannipan tshetshi tshishkutamuakaniht kaiatusseshiht, usham apu ut ishi-kanuenitahk tshissenitamuna tshetshi tshimanaht nutin-apuia.
Nenu ka ui utitaikannit, tshetshi etatu nishtuapatahk tshe ishi-atusseht, mak ashit, tshetshi kanuenitahk e minuaniti atusseuna (nanimissiu-ishkuteuiapia ka uauetinahk, ka nakatuenitahk atusseuakana, ka pimipanitaht namashina, mak kutaka).
Mitshet ka ishi-tshishkutamatshenanut minakanipanat mikamakat ka ui atusseht anite eshi-atussenanunit.
Nishtuapatakannua ka ishi-atusseht.
Akuetu nenu ka ishi-tshishkutamatshenanunit, passe mikamak-kaiatusseshiht shash aieshkupipanat tshetshi atusseht anite ka manutshenanut.
Ekue kuekuetshimaht anitshenat atusseutshuapa ka manutsheht nenua MMS  
Tan eshi-nishtuapatakanniti ka ishi-atusseht anitshenat tshitinnimuauat ute Uepishtikueiau-assit?
Minuau eshi-kukuetshitshemunanut.
Apu peiku takuaki.
Anite Uepishtikueiau-assit, tshetshi atussenanut ka manutshenanut, natuenimakanuat passe kanuat, miam ne kanu Mamuitun ka manutshenanut Uepishtikueiau-assit.
Anitshenat passe mikamakat ka atusseht ka manutshenanut, mitshet anite atussepanat ait mak at anite Uepishtikueiau-assit, ekue eka ukanumiht.
Eukuannu nenu peiku ka takuannit tshetshi atusseshtahk mikamakat  tshetshi tutahk tshetshi nishtuapatakannit ka atusseniti upime nenua mikamak-kaiatusseshiniti.
Minekash aimuatakanipan, miam ashit ne Mamuitun ka manutshenanut Uepishtikueiau-assit, ekue minupanit   ekue nishtuapatakanniti nenua tipaikana ka atusseht upime anitshenat mikamak-kaiatusseshiht.
Tshe ui mishkuakanit auen tshe uitshi-atussemakanit.
Minuat tshekuan ka atusseshtakanit, tshe ui utinakanit auen tshe uitshi-atussemakanit.
Tshissenitakuanipan ne ua aitinanut  tshetshi ashuapatakanit eshpish minekash e tshi ashuapatakanit tshetshi mishkuakanit ne auen tshe uitshi-atussemakanit e minushit.
Neme ka mamushatshitinakanit eshpish tshissenitakanit pipun 2004, uitshiuepan tshetshi eka tipenimikuht ka uitshi-atussemaht anitshenat e nishtiki innu-assia
Ekue takuannipan tshetshi naushunakanit ne tshe uitshi-atussemakanit usham kutunnueshipanat ashu nishu anitshenat ka patshitinahk utishinikashunuaua.
 Minu-tshitapatakanipan tshe apashtakanit neme ua uitakanit aimun menuat anite atusseunit  minekash tshetshi uitshi-atussemitunanut, tshetshi pikutat e mishituepanitat nenu ua tshimanakaniht nutin-apuiat, tshetshi tapuetak e ashu-patshitinak utshissenitamuna, mak kutaka.
Eukuan nenu pipunnu 2012 ekue naushunat ne MMS tshetshi uitshi-atussemat nenua Innergex kie minushipan ne.
Ekue nishtutatuht tshetshi uitshi-atussemituht tatetaut nishunnuepipuna ashu patetat ishpish anitshenat e nishtiki innu-assia mikamakat mak ne Innergex.
Tshetshi nukutakanit eshpanit.
Terri Lynn nitipatshimushtakuti ka ishpish animannit tshetshi nukutakanit eshpanit
Uin nenu utatusseun, tshetshi tutak uanasse tshetshi natu-tshissenitaminiti mikamaka nenu ua tshissenitaminiti.
Tshetshi tutak nenu, takuannipan tshetshi shukushuk tat anite ka tshimanakanniti nutin-apuia tshetshi tshissenitak eshpannit.
Nenu etutak, ekue tshi minu-uauitamuat innua eshpish pitshitshipannit atusseunnu e uauitak anite kanatutakannit.
E shaputuepannanut atusseun mak e  nitau-utshimaunanut.
Nuitamakuti Terri Lynn meshta-ashineikut nenu atusseunnu usham Gesgapegiaq, Gespeg mak Listuguj mamu tshi atusseshtamupanat ka animannit.
Nasht kuishku nipimutetan kie apu tshekuan ut tshi nakanikuiat.
Mamu etaht, eukuannu nenu ushutshishiunuau  eshpish tshi minu-tutahk aitipanat tshetshi pimutauat utaimunnu nenu e nishtiki innu-assia tapishkut e tutuakanniti nete ka atussenanut, at shuku metshetiki e ui shaputueshkakaniti, shaputue mamu shaputuepanipanat.
Ume meshinaitsheian, ne ka tshimashiti nutin-apuiat, eukuan ne anu meshat anite etatiki innu-assia Kanata-assit.
Nishtutipaikana  natshishkuakanu Scott Metallic
Nenua pipuna 2013 nuash 2016, ka nakatuenitak eshpannit eshi-takuannit assit ishi-atussepan Scott.
Nenu etat meshekut etussenanunit, uitshiuenipan tshetshi nashakanniti takuaimatuna mak tshetshi aieshkushtenit anite ka atussenanunit tshetshi manutshenanunit.
Eshku eka tshitshue manutshenanut.
Nuauitamakutan Scott tekuak tshetshi minu-uaueshtakanit tshe aitinanut eshku eka manutshenanut.
Miam pate, apatan tshetshi nishtuapatakaniti anite tshipa minuau tshetshi tshimanakaniht nutin-apuiat.
Minuat, eshku natu-tshissenitakanit eshpish-nutik tshetshi tshissenitakanit tshima miam eshi-nutinikue (apu takuak tshetshi mishta-nutik kie ma eka ishpish nutik).
Kutak tshekuan tshe ui nakatuenitakanit  nipi tekuak atamatauat.
Takuaki nipi anite atamatauat, apu tshi atussenanut anite.
Takuan ashit tshetshi natu-tshissenitakanit tshetshi ma ashinishkakue.
Tshetshi tshimatakanit nutin-apui, takuan tshetshi ishpishat ne enat nessimau 750 mètres cubes, takuan uemut tshetshi mishkuat ne assi tshetshi tshimanakanit anite nutin-apui!
Anite ka tshimanakaniht nutin-apuiat, neunnu ashu nishuasht itashuat mamu nutin-apuiat.
Patetat-tatupishimua tananipan tshetshi tshimanakaniht.
Miam Terri Lynn, ashineu Scott katshi shaputue ushkuiniti uitshinnima nuash e tshishtapanitakannit nenu atusseunnu.
Minuenitamupan ashit uiapamat e minu-atusseniti Mikamaka mak kakusseshiniti.
Miam essishuenanut, minu-uitsheutunanu kau.
Apu animannit e aimiakanit Scott.
Mitshet tshekuan nuauitetan miam mikamak-aimun.
Nitikuti, muku tshishennuat mak auassat aimuht nenu aimunnu.
Anitshenat tashtuit ka itatupipuneshiht, apu minu-nishtuapatahk.
Ushkuinanu tshetshi kanuenitakanit, muku animan eshi-natshishkakanit.
Anutshish, minuenitakuan ume tshishiku mak nishu auenitshenat ninatshishkuatiat.
Eshpish papataian Listuguj, apu mitshishuian.
Nika natshi-mitshishun!
Nishutshitshikau 26 uinashku-pishimu.
Ume tshietshishepaushit, nika natshishkuau Sherry Condo mak Kirt Dedam, nishu mikamakat uetshiht Listuguj.
Ka uauitshiuet shunianu e tshitapatakannit ishi-atusseu Sherry eku ne Kirt, ka takuaimatak atusseunnu ishi-atusseu.
Eukuan hop! 
Nishuaush-tipaikana, takuan tshetshi unuian ninipeunit  nika tshetshishepau-mitshishun ashit Jennifer anite ka mitshishunanut, minuat tshe itutaiat anite Listuguj Mi’gmaq Developpment Centre  (LMDC) tshetshi ituteian anite ka ui natshishkuk auen kutunnuetipaikana.
Kutunnuetipaikana  natshishkuakanuat Sherry Condo mak Kirt Dedam.
Nitakushinnan, Jennifer mak nin, anite Kirt utatusseutshuapit, kie tuiet nipishenimikunan.
E tshitshipaniat e aimituiat, nui tshissenitetan tshekuannu ma ut itenitahk mikamakat tshetshi ui tshimanaht nutin-apuia (etatu nuauiten ne anite enat).
Minutakuanipani neni kutaka tshekuana ka uauitamat miam eshi-takuaimatakanit ne atusseun, e tshishpeuatakanit assi, tapueienitamun, nitaimunnana mak nitaitunnan.
Tshekuan ma 1  Ui kukuetshitshemunanu.
Eukuan Kirt, nikukuetshimitishun, tshekuan ma nutin-apuiat?
Mitshetuat auenitshenat tshipa tshi anu minu-uauitamakut mak at nin, Christine Bernard mak François-Olivier Gagnon, muku, apishish e uauitakanit, kukuetshimakanipanat tshishennuat, ishkueuat, kaiauassiuht mak kutakat.
Ne e uauitakanit, nikuetshimatananat tan tshipa tshi itapashtakanu assi.
Ekue issishueht tshishennuat tshetshi itapashtakanit assi tshetshi shuniauatshenanut.
Eukuan nenu ekue minakanipan tshetshi atusseshtak ne Mi’gmawei Mawiomi Secretariat.
Tshekuan ma 2  Ui minuatshimakanu Gespe’gawa’gi
Peiku anite tshekuan nikukuetshimitishun, animanipan a tshetshi nikan ashtakanit ne ua tshimanakaniht nutin-apuiat anite innu-assit?
Troy Jerome anu tshipa minushiu tshetshi tshiuenak nenu.
Eshe, animannipan usham innuat takuannipan nakana ka aitiht anite assit miam e natu-mushuenanut mak e nataunanut uashteshu, eku kutakat natamupanat mishtikua tshetshi tutahk umatutishanitshuapuau.
Tshi issishuenanu kie takuannu utipatshimun ne nitassinan usham, nete utshua, mitshena tipatshimuna anite.
Miam mate, tauat Katshimaitsheshuat kie apu takuannit tshetshi pikunahk nenua neni nutin-apuiat.
Takuan tshetshi tshissenitakanit, mikamakat tapishinuat anite eshi-takuannit assit.
Tshitshue nitapuetenan ne.
Mikamakat ishi-uapamitishuat miam ka tshishpeuatahk nenu Gespe’gawa’gi  takuannu tshetshi minuatshitakanit mak ishpitenitakanit.
Takuanipan tshekuan miamitunenitamiuet, tshetshi kanuenitakanit nakana ka aitinanut mak aueshishat ashit ka nitautshik tshekuan.
E tshitapatakanit ne nutim, takuanipan tshetshi mishta-minu-tshitapatakanit tshetshi eka ishpish katshitauet anite eshi-takuak assit.
Apatannu tshetshi natutuakaniht usham nuitshi-atussemananat, mamu nitanan eku, ishpaniti tshekuan, takuan tshetshi mamu taiat miam ka tutamat ueshkat, utshashumeku ka uauinakanit.
Eukuan ne ushkat ut tapishiniat, tshetshi mamu atusseht Gesgapegiaq, Gespej mak Listuguj tshetshi minupaniht mikamakat mak assi ut.
Miam nutim katshinuemituht etenitakushiat ne e uauitakanit.
Uitamupan Kirt iapatannit tshetshi apatenitakannit netuenitahk innuat, usham eukuan ne ushkat tshekuan niashakanit anite mikamakut  tshetshi natutakanit.
Uinuau nenu tepenitahk anitshenat mikamakat nenu atusseunnu kie pakushenitamu tshetshi itenitakanniti miam uinuau utatusseunuau mak tshetshi ashineuatsheht.
Nikan anakanuat innuat.
Ne essishuein Sherry, ekue tshissitutaman  natuenitamupanat innuat tshetshi nanatu-tshissenitakanit tshe ishi-katshitauet ne atusseun.
Nuitshi-atussemakannan Innergex tshishikashupan e nanatu-tshissenitakannit.
Eku ne uin eshpaniht e nishtiki innu-assia, mamu tauat anite e uitshi-atussemitunanut usham katshitinamuat e minuanit tshekuannu, anu mishanu mak at shunianu.
Mamuitutau!
Tshekuan ma 3  Ui tipenimitishunanu
E kanuenimakaniht nutin-apuiat, uitshikuat nenu mikamakat tshetshi uauetinahk uinuau uetshit ushuniamuau, ekue minupannit tshetshi takuaimatishuht.
Takuan tshetshi uitakanit, neme tshishtapaniti ka mashinatautishunanut atusseun, pipun 2036, tshika katshitinamuat mikamakat 200 neminiaua, apu tshi issishuenanut apu tshekuan ne.
E katshitinakanit e tshi uaueshitishunanu anite shuniat, apatan ne, usham uitshiueu tshetshi tutahk mikamakat utakuaimatunuau miam ne takuaimatun e uauinakanit ashatsheu.
Eukuan ne ua tutakanit nete Listuguj usham aiat mishau ne innu-assi mak ui tutamuat tshetshi anu natushatsheuenanunit.
Tshekuan ma 4  Atusseun.
E kanuenimakaniht nutin-apuiat, tshetshi an atusseuiakaniht mikamakat.
Mamu, 116 mikamakat atussepanat anite ka tshimanakaniht nutin-apuiat, mishta-minupanu!
Eshi-takuaimatakan anite tshemashiht nutin-apuiat.
E uauitakanit e tipenimitishunanut, nuauitetan e takuaimatakanit ne ka tshimanakaniht nutin-apuiat usham mitshena atusseutshuapa e uitshi-atussemakaniht.
Nuauitamakuti Kirt, anite papeiku neni e nishtiki innu-assia, tanua utinnu-utshimamuau mak utakuaikanuau.
Mamu e nishtiki tutamupanat nishtutatunnu, Mi’gmawei Mawiomi ishinikatenu.
Nishu atusseutshuapa takuaimatamuat, utatusseutshuap Mi’gmawei Mawiomi (MMS) mak utatusseutshuap Mi’gmawei Mawiomi Business Corporation (MMBC).
Ne MMS, tshitapatamu kassinu tiapitinnit anite tipenitamuna, e nanatu-tshissenitakanit tshekuan mak e natuenitakanit tshekuan.
Eukuan ne atusseutshuap e aimiat tshishe-utshimaua.
Eku ne MMBC, tshitapatamu nenua atusseuna shuniau e uauitakanit anite ka tshimanakaniht nutin-apuiat (usham pitutepanu anite shuniau).
Uauitshitumakana neni e nishiki atusseutshuapa.
Ne MMBC, tshitapatamu nenu atusseunnu MESGI’G UGJU’S’N Energies Inc, uitshi-atussemakana nenua Innergex Inc.
Uinuau mamu tshitapatamuat  ka tshimanakaniti nutin-apuia MESGI’G UGJU’S’N.
Eshpish apatak nipi.
Mmmmm, mauat.
Muku nimishta-apatenitenan nipi.
Nanitam pessish shipit nitatan, usham mitshetuat utshashumekuat.
Eukuan ne anu meshat tshekuan e tutakanit ute.
Mishta-ishpitenimakanu utshashumeku.
Takuannu a mikamakat aitiht nakana e uauitakanit e nutik?
Mishta-ashitshinanu ute e tshishpeuatakanit e kussenanut.
Eukuan uet ishinikatikuiat «nipiu-innuat».
Anite utshimau-aitunit, akua takuan tshetshi tutakanit uiauitakanit e kussenanut, kau tshissitutakanu ka ishpanit shashish.
Nimamitunenintamikun usham aiat mitshetuat ka auassiuht eka shapenitahk tshetshi ituteht minashkuat.
Kassinu ne, anite utshipanu anite ka itishauakaniht aikam auassat ka tshishkutamatsheutshuapit mak anite ka natshi-apiht kakusseshiht usham ekue pikunakannit nenu ka ishi-uinitishuht auenitshenat.
Apu ut tshishkutamakut Kirt uikanisha utaimun, usham itenitamupanat apu apatannit tshetshi nishtuapatak.
Muku, takuan ne kassinu kau tshetshi petakanit, usham eukuan ne eshi-uinitishuiat.
Utakushit, nuauitetan aimun ashit Scott.
Tshimamitunenitamikunau tan tshe ishpanit mikamak-aimun nete aishkat mak e kanuenitakanit e ashu-patshitinakaniti tshissenitamuna anite nutshimit?
Usham eukuan eshinakuak anite passe innu-assia.
Innu-aimun mak innu-aitun.
Niminu-nishtutamuau e mamitunenitamikut Sherry mak Kirt.
Anite nitassit, anite wendat-aimun nepemakak uiesh peikumitashumitannuepipuna ut, mishta-ushkuinanu tshetshi tutakanit tshetshi kau inniuimakak.
Tshishkutamatshenanu aimun anite kanuaushutshuapit, ka apishissishiht auassat. Tshishkutamuakanuat kie ka tshishenniuht.
Uenitati auen utaimun mak eka tshissenitak tshe ishi-aimit, apu uetak an, tshipa tshi uitamatinau nin.
Anitshenat ka ishpish minupaniht tshetshi aimiht utaimunuau, minuenitamuku e tipatshimuieku e apashtaieku tshitaimunuau, tshishkutamuekut auassat mak anu, ashu-minekut auenitshenat tshetshi inniuimakak.
Eku anitshenat eka ka nishtuapatahk, ushkuishtatishuku tshetshi natekut tshishennuat tshetshi uauitameku innu-aitun mak  innu-aimun kie ma natshi-uapamekut eshi-nishtuapatahk etaht tshetshi tshishkutamatishuieku.
Ashineuatsheku tshitaimunuau, tshiminikuau tshetshi tapishinieku ashit tshitanishkutapanuauat.
Katshi unitakanit, animan tshetshi kau inniuimakatakanit kie eukuan anite pessenitakanit meshta-uenitishimakak.
Ekue shaputuepaniat e uauitamat.
Apu ut tshissenitahk Sherry mak Kirt wendat-innua katshi kanuenitaminikueni utaimunnua kie e tshishkutamatshenanunit.
Nuitamakuat  e patshitinakanniti innu-aitun-atusseuna anite Lituguj tshetshi ashu-minakaniht tshissenitamuna anitshenat ka auassiuht.
Eukuannu nenu peiku Kirt utatusseun, tshetshi nikan ashtakaniti innu-aitun mak innu-aimun etutakanit atusseun miam ne ka tshimanakaniht nutin-apuiat.
Peikuminashtakana utat, itutepan katshishkutamuakanniti ka apishissishiniti tshetshi uauitak nenu mak iapatannit ka auassiuht tshetshi atussetau anite atusseuna tekuanniti innu-assit.
Nipishkapaten ne, tshekat peikushua eshi-natshishkamaku e uauitakanit innu-aitun, at shuku ait eshinakuak tshitinniunnu.
Eukuan anite eshpish mitshet e tshakashtet eshpish uauitamat innu-aitun mak innu-aimuna, ekue pishkapatamat mashten, eshpish eka nishtuapamituiaku e innuiaku.
Eshe, tapue.
Nitshissenitenan e taieku, muku, apu anu tshissenitamat.
Apatan tshetshi aimiakaniht kutakat innuat, tshuitshikunan tshetshi ait nishtuapatamaku mak ekue nitautshiaku ne eshpaniti.
Muku, nimishta-minunen ne nutim atusseun ka tutakanit tshetshi kukuetshimakaniht innuat mak nutim ne atusseun miamunakaniti e nishtiki innu-assia, anu minuat, anitshenat tshishennuat e kukuetshimakaniht, mishta-apatishuat anite mikamaka.
Ne ka ui tutakanit, tshetshi nitau-takuaimatakanit e tutakanit tshekuan.
Ui mishta-nishtuapatetau anite eshi-takuak assit e uauitakanit, anite tshitatusseunnan ua shuniatshemakak.
Takuan tshetshi miam aitinanut   tshetshi eka ishpish katshitaumakak e amatshuepanitakanit eshi-kanuenitashunanut ashit e shuniatsheuatshenanut  eukuan ne eshinikatat shaputue ka kanuenitakanit eshi-kanuenitashunanut.
Neme e tshishtaiat ka natshishkatunanut, Sherry ekue uishamikuiat tshetshi ituteiat anite Elders logde , ka kukuetshimakaniht kukuminashat tan etenitahk nenu ka ui tutakannit ashatsheu-takuaimatunnu.
Ekue tapuetamat!
Apita-tshishikau  uitshishkumakanuat  kukuminashat anite Elders Lodge!
Eshpish ashuapatamat tshetshi mitshishunanut, ninatutetan ka kukuetshitshemunanut.
E tshitapataman ne ka kukuetshimakaniht kukuminashat, nimishta-mamituneniten.
Nikushkushikuan uiapataman eshpish apatenimakaniht kassinu tatipan etenitakushiht auenitshenat (kukuminashat, ishkueuat, ka auassiuht, mak kutakat), eku ne, tatuau ua tshimataht takuaimatunnu.
Nimishta-minuaten uiapataman innu-assi an nutim kuenenitak tshetshi utinak aimunnu.
Ashit ma, miam nakana eshinakuannit itenitamuat uinuau, apu ma ne ishinakuannit anite ait.
Mekuat e kukuetshitshemunanunit, Sherry ekue uaueshtat tshetshi natshishkumitshit Andrea Mitchell, patetat-tatutipaikana anite LMDC.
Mishta-minuenitakuan ne, eshpanit tshekuan eka e uaueshtakanit pitama!
Muku pitama, Jennifer mak nin, nika natshi-uapatenan innu-assi.
Apu tshissenitaman etenitaman tshin, Jennifer, muku uenuian anite ka kukuetshimakaniht kukuminashat, tshekat nimushtenen tshetshi ituteian anite utshimau-atusseunit tshitassinat [papu].
Tshuapamin a, ka apissishit innu-utshimashkueu! [papu]
Natamiku an nitaimin, muku mushtenakuannu tshetshi nashakannit aitiht.
Kutak ne tshekuan e uauitakanit, tshipishkapaten an ne ka natukun-kauaueiat tekuak mishue ute Listuguj?
Kanuaushutshuapit, natukunishkuessiutshuapit, auat passe mitshuapa.
Muku, tshekuanitshe ma eka uaueiat itenimauat nin, nishtutamuat tan eshi-pimipannit nenu shaputue ka kanuenitakanit eshi-kanuenitashunanut.
Nitutakun tshetshi mishta-mamitunenitaman.
Eukuan ne, tekushinian ute, nitutakun tshetshi kau akuatenitaman utshimau-aitun anite innit.
Nimushtenen tshetshi kau atusseshtaman.
Tshika uapatenanu tshekuan tshe ishi-minikuian inniun!
Peikutipaikan ashu kutunnu ashu patetat e tshakashtet  nipapamutenan innu-assit.
Anuepinanu mak uauitakanu  Mikamak-utshekataku.
Miam ne natukun-kauaueiat, anite mikamak-utshekatakut, nukutakanu eshpish minu-tapipaniti kassinu tshekuana tekuaki  e neuniti eshi-mishkutshipanit pipun, e neuniti eshinakushit innu, e neuti eshpanit inniun, e neuti eshi-takuak assit, e neuti atishauiana mak e neuti eshi-nutik.
Ashit ma ne eshi-takuaki, takuan tipatshimun anite utshekatakut.
Tapue, itenitakanu shash anu patetat-tatumitashumitannuepipuna eshpish takuak ne eshi-nukutakanit.
Ushkat ka ishinakushit ne utshekataku, nishuasht itatinipani katshitsheiati tshetshi nukutakaniti nishuasht-tatuau eshi-tatipannakaniti assi anite Mi’gma’gi   Unama’gi, Esge’gewa’gi, Sugapune’gati, Epegwitg aq Pigtu, Gespugwitg, Signigtewa’gi aq Gespe’gewa’gi.
Anutshish, ne ka ashushtakanit katshitsheiat, tshetshi nukutakanit ne ka ashushtakanit Taqmkuk (Akami-assi).
Eukuan, takuan tshetshi ituteian umashinaikanitshuapit anite LMDC.
Niaut uenapissish!
Patetat-tipaikana  Natshishkuakanu Andrea Mitchell.
Apu ut minekash natshishkuk Andrea, muku nimishta-papitan mamu!
Eukuan ne peiku mikamak-kaiatussesht ka tshishkutamuakanit tshetshi atusset anite ka tshimanakaniht nutin-apuiat.
Ka utinakanit tshetshi atusset anite, ka pimipanitat ka mishaniti utapana ishi-atussepan.
Nenu utatusseun, tshetshi meshkanatshet anite tshe itamuniti ka tshimanakanniti nutin-apuia.
Tshetshi tutak meshkanaua, pimipaniepan ka mamishishtiniti kashutshiniti!
Anite etashiniti kaiatusseshiniti eshi-atusseniti, muku peiku mikamak-ishkueua uetshiniti Gesgapegiaq mak uin ishkueuipanat nenu eshi-atusseht.
Mishta-minuenitamu usham uitshikupan nenu tshetshi mishku-atusset nete Campbelton katshi ishi-tshishkutamuakanit.
Nuauitetan ashit e tapishimakaniht nutin-apuiat.
Miam ka ishi-uauitamakuiat Scott utakushit, tshashi-meshkanatshenanuti, mak katshi naushunakaniti anite tshe tshimashiti (katshi nanatu-tshissenitakanit eshpish nutik mak tshetshi ma takuanikueni ashinia), eukuan tekuak tshetshi tapishimakaniht.
Ushkat e tshitshipannanut, munaitshenanu tshetshi ashtakanit anite shitaikan.
Minuat, tshikamutakanu ne ushkat eshinakuak nutin-apui, minuat tapitishimakanu ne tashtuit minuat ne mashten eshkuashkushit.
Minuat ekue tshi tapititakanit anite tshe tshikamuht nutin-apuiat minuat ekue tapishimakaniht apuiat
Nenu e tshinikuanipaniht apuiat uet tshi takuak nanimissiu-ishkuteu.
Anite pitute nutin-apuit, tshi akushipannanu nuash nete ka tapishiniht apuiat kie mishta-ishpanau!
Uitamu Andrea meshta-ashinet e taht anite eshi-atussenanunit, anu minuat katshi tat anite ushkat ka atusseht anite ka tshimanakanniti nutin-apuia.
Apu kassinu auen e tshi atusset anite eshi-atussenanunit mak anu minuat, e tshi atusseshtak utinnu-assi.
Miam ka issishuet Sherry, shash tau anite tipatshimunit e innushkueut.
Minutakuan tipatshimun!
Tetau-tshishikau 27 uinashku-pishimu 
Peikushteu-tipaikana mak pushku  Nitshiuepatanan.
Apu minekash katshi nakatamat Listuguj, nuapamau anite shassikut ishkue-mush mak umushissima anite shipissit ka mashkutinnit.
Hein!
Ishkue-mush mak umushissima,  Jenn!
Tshekuan?!
Mauat uin uesha, tshin!
Mitshishu ka papataiaku, mak ishkue-mush ashit umushissima tshauepataiaku.
Tshimishta-minupannan.
Takuanishapan tshetshi papataiaku niteniten.
Nuauiten nete ka taian.
Wow!
Nimishta-minupan katshi ishpanian ume.
Ninakaten Listuguj e mitshat ua tutaman mak e mishati nipakushenitamuna, ninan ka auassiuht, tshe minupaniat neme aishkat, nika uitshikunan neni atusseuna mikamakat ka tutahk.
Uiapamikaui eshpish ashineht katshi shaputueshkahk ka nakaukuht tshekuana piapanniti mak katshi shaputue ushkuiht tshetshi atusseht mamu e nishtiki innu-assia tshetshi itenitakushiht miam muku peiku mamu ka tshinuemituht. Nimishta-mamitunenitamikun.
Ka aimikau Kirt mak Sherry, nitutakun tshetshi pissenitaman eshpish kanieutshepanit e aimiakaniht kutakat auenitshenat.
Menu-mamitunenitakanit, apu ishpish nishtuapamitishuiaku, innuat.
E uauitamatishuiaku tshitipatshimunnan, eshinakuak tshitinniunnan, e tshishkutamatishuiaku ka ishi-unipaniht mak ka ishi-minupaniht kutakat…mamu eshtakaniti neni nutim tshetshi aiat nitautshiaku e innuiaku.
Nenu eshi-nitau-takuaimatsheht, mikamakat nuapatinikuat e tshi mamu taiaku, at shuku tipan eshinniuiaku.
Tshika mitshena nakaikana anite meshkanat tshe pimuteiaku, muku miam nanitam ka tutamaku tatumitashumitannuepipuna ut, tshika tshi pashikunan mak anutshish, mamu tshika tanan.
Minuatshimatauat tshitanishkutapannuat, usham tshiminikutanuat tshetshi shaputueshkamaku animun  pimikaun anite tshumikueiapinat.
Eukuan ne kie natukun-kauaueiat.
Eku tshinuau, tan etenitameku?
Auen?
Uitshi-atussemitunanu tetaut/tetaut ka tutahk nishtu mikamak-innu-assia  (Gesgapegiaq, Gespeg et Listuguj) mak Innergex, atusseutshuap ka tutak mak  atusseuatshet mitshet eshi-pimipannit kau e tshi apashtakannit miam ne e nutik.
Tanite?
Ka tshimanakaniht nutin-apuiat MESGI’G UGJU’S’N tshimateu anite assi eshinikatet Avignon nete Gaspésie.
Tan eshpish?
Tshitshipannanuipan e tshimatakanit pipun 2015 muku pimipanipan neme pishimuss 2016 mak nuash 2036 tshika ishpish pimipanu.
Tshekuan ne?
Ne ka tshimanakaniht nutin-apuiat, tshi tutamu nanimissiu-ishkutenu eshpishanit 150 mégawatts.
Nenu nanimissiu-ishkutenu uetshipannit anite ka tshimanakaniht nutin-apuiat MESGI’G UGJU’S’N, atamakanu nenu Hydro-Québec, usham ui an ka aiat tshekuannu.
Tshishtapanitakaniti ne atusseun, 200 nenimiaua tshika kanieuat anitshenat e nishtiki innu-assia.
Shash nitaieshkupin tshetshi etatu nishtuapataman kutak innu-assi iapashtat kutakanu eshinakuannit mak eka uanakuannit tshe ishi-pimipanitat tshekuannu.
Minuat tshe ishpataiat  Manawan mak nanamissiu-ishkuteu uetshipanit pishimut, nipapatan!
Apishish e uauitakanit  Atusseun shaputue ka kanuenitakanit ka ishi-kanuenitashunanut , MESGI’G UGJU’S’N.
Atusseun ka tshimanakaniht nutin-apuiat Ka Mishta-nutik
Niminueniten uiauitamatikut ume minuat ka pamishkaian!
Katshi natshishkukau mikamakuat tshetshi uauinitshiht nutin-apuiat MESGI’G UGJU’S’N (MU), anite nitissmen anutshish Manawan, ashit nuitshi-atussemakan Emmanuelle, tshetshi natu-tshissenitaman kutak atusseun ua apashtakanit eshi-pimipanit tshekuan kau e tshi apashtakanit, pishimut ka utshipanit.
Tshima minu-tshitapatamek!
Uauinakanuat atikamekuat 
Uitakannu miam eshinniuht mak utaimunuau.
Anitshenat innuat ka tapishiniht anite, ishi-nishtuapamakanuat miam  atikamekuat, muku uinuau ishinikatutishuht Atikamekw Nehirowisiw (kie ma Nehirowisiwok metshetitaui).
Uemutashiu-aimun, Atikamekw Nehirowisiw Arimowewin , eukuan ne peiku aimun anu e aiminanut anite Uepishtikueiau-assit.
Anite Opitciwan, neme pipun 2011, 97,8% itashipanat anite innu-assit uatahk e amiht utaimunuau uitshuat eku ishpitenitakuanipan 98,1% nete Manawan mak 97,5% nete Wemotaci.
Assi Anitshenat atikamekuat Nehirowisin ishinikatamuat utassiuau, anite nakana ka taht, Nitaskinan.
Nishtina innu-assia anite Uepishtikueiau-assit, Opitciwan, Manawan mak Wemotaci.
Innu-assia.
Manawan   Itashunanu 3011, 2 544 atikamekuat apuat anite innu-assit mak 467 ait anite apuat.
Opitciwan  Itashunanu 3092, 2 483 apuat anite innu-assit mak 609 ait apuat.
Wemotaci  Itashunanu 2017, 1 502 apuat innu-assit mak 515 ait apuat.
Ishkuteutapanitshuap Trois-Rivières, neu-tshishikau ushkat e tshishtauakanit upau-pishimu  tshitshipatanu!
Mishta-minuashu tshutapannu ka aiuiashiaku!
Eshe, usham etatiki neni ka mamishati utapana pemipaniti nete nekau-meshkanat, apu ut tapuetak. IDDPNQL tshetshi eka mishta-akua-tutamaku.
Puhsta tshiuta utapanit, Manauanit tshitishpaitunanu!
Eku ma Sabryna, tan tshe aitiaku nete taiaku Manawan?
Ah, eka tshekuan itenita Sabryna.
Uemut tshika minupanu miam mashten, nete ka taiaku Listuguj.
Tshika ishpitananu anite ka tananut Matakanit tshetshi natshi-uapatamaku ashit uin ka mautatshepaniti ut e tshishikat namesh muakaniti, tshe tshiueiaku Manawan mashten-atushkanuti tshetshi ituteiak  u ka metuenanut pow-wow.
Apu tshissenitaman tan tatu auenitshenat tshetshi natshishkueiaku nete ka tanuti, kie auat tshekuan tshe tutamaku.
Tshika uitamatin, nishetshishiumatshun apishish, usham muku peiku auen tshika natshishkuananu uapaki, utshimau Patrick Moar, ka tshitapatak Maniteu-atusseunnu anite Manawan.
Shutshenita mak minu-utina tshe ishi-minikauiaku ume tshe papamishkaiaku!
Eshe.
Natshe.
TSHITAPA TA, SABRYNA!
KAPIMUTESHIHT.
Tapue a?
Tshipimuteti Innu Meshkenu kie tshin?
Tan ishpitenitakuanipan ka pimutein?
Nipimuteti 250 km kutunnuetshishikua ishpish, nete Cacouna nuash Wendake!
Nimishta-minu-uitshikuti anite etenitakushian.
Nuitshikuti tshetshi eka ishpish shakuenimuian mak tshetshi etatu aimikau auenitshenat.
Muku eshku mishta-mishau tshe ishpish atusseshtatishuian.
Tshitshisseniten a, tshishkutamatishu auen tshetshi eka shakuenimut.
Tshitapata, ute pessish uitshuat!
Natshipata, natshi-uapamatauat!
Tshimishta-natuenitamun.
Apu ui mamashikau.
Matshi ma, Sabryna! 
Eukuan ume tekuak tshetshi shaputueshkamin tshishetshishun.
Tshika tshi tuten!
E auassiuan ut, nanitam nitikauti namaieu nin  « tshitshue », usham Wendat-innuat apu « innunakushiht ».
 Miam peikuan, kutakat innuat eka ka nitautshiht innu-assit kie ma ka natshi-tshishkutamakushiht mishta-katshishkutamatsheutshuapit « uapiminat » ishinikatakanuat usham mikushiuat itakanuat muku uapishiuat anite pitute.
 Niteniten ma nin, e innutshenimitishuti auen, apu muku eshinakushit takuannit tshetshi tshitapamakanit… 
Eukuan ne ut ka ishi-akuikuian, uet shakuenimuian, miam e tshimutian e innuian etenitaman, netshishkukaui kutakat innuat.
Eukuan, kie tshinuau tshitatusseshtenau ne shaputue e kanuenitakanit eshi-takuak tshekuan!
 Ne ka atusseshtaman, shaputue an kie ka kanuenitakanit eshi-takuak tshekuan!
Kuei!
Kuei!
Kwe, Kuei, tshekuan ma uet natshi-mupishtuiat?
Ue Richard.
Uin nenu ka tshitshipanitat tshetshi pimutenanunit
Kuei Richard, Emanuelle nitishinikashun, eku ue nuitshi-atussemakan, Sabryna
Emanuelle, tshitshipan e aimit Richard, apu tshissenitaman tshekuannu tshe itak!
Kuei!
Ah tshinashkumitinan, tshiminuenitakushinau.
Ninatshishkuatananat kapimuteshiht meshkanat ekue ui natshi-pushukatitat
Nin mak Sabryna, nitatusseshtenan atusseun ka unashinataitshenanut anite IDDPNQL
Ninatu-tshissenitenan ne shaputue ka kanuenitakanit eshi-takuak tshekuan mak atusseuna ka tutakaniti innu-assia ka apashtaht ka pimipanitakanit tshekuan kau e ussi-takuak
Eku anutshish, Manawan nitishpaitunan tshetshi natshi-uapatamat ka tanut Matakan, anite tekuaki ka mautatshepaniti ut e tshishikat
Niminueniten katshi natshishkuk Richard
Nimishta-minueniten katshi shaputueshkaman e shakuenimuian!
Kapimuteshiht Motetan Mamo tshika takushinuat mashten-atushkanunit nete ka metuenanunit, tshika tshi ashuapamakanuat
Mashten ka ituteian Manawan, tshetshi miam natshi-nimian ka metuenanut pow wow, kutuasht-tatupipuna utat
Nimishta-pakueniten tshetshi uapataman tan tshe i shi-minikauiak u Nitaskinan uapaki!
E pimutenanut ut, niminu-uauitamuananat ka auassiuht e minuanit eshinniunanunit tshetshi minuinniunanut anite innu-assit
Pimutenanu anite Nitaskinan
E tananuti nutshimit e minuat aitinanut, uitshiueu tshetshi shutshikapaut auen eshi-uinitishut mak e tapishiniht assit anitshenat ussinitishuat mak ishkuessat
Ninan anite, atikamekuat, mishta-apatan tshetshi kau tapishinnanut nutshimit, eukuan anite kassinu tshekuan uetshipanit
Tapue a?
Tshekuan ma ne essishuen?
Eshe, tshitapuen
Ka pimuteian Innu Meshkenu  nete assit Wolastoqey neme pipun 2016, tuiet nuapateti e taiaku tshitassinat, kassinu tshikatshitaukunan tshitinniunat, miam eshi-aiamiaiaku, tshimitunenitshikanat, tshianat mak etamatshuiaku
Ne ka atusseshtaman ishinikateu Motetan Mamo, issishuemakan « Mamu pimutetau »
Ne ua tutaman, tshetshi aimitutau anitshenat kapimuteshiht mamitshetuait eshinniuht
Ume pipun, 57 nitashinan e pimuteiat, innuat mak kakusseshiht
Nitshi natshishkatunan mak pikunenan eshi-matshi-uauinakaniht auenitshenat, ekue uitshiuet tshetshi minu-uitsheutuht tapishkut etenimitishuht auenitshenat
Eku miam!
Tshika ishpishinan tshetshi metikat nishtuapatamaku ute
Wow, mishta-minuashu ute!
Nikukuetshimitishun, takuanitshe a tipatshimun nete akau utshua miam nete Listuguj
Ume mekuat, niteniten miam e natshi-tapishinian kau minashkuat, usham nutinen tipaikan tshetshi nakauian
Utenat e tananuti, uni-tshissitutakanu tshetshi apatenitakanit mekuat eshpanit inniun
Nipisseniten niutepanian tshetshi itsheteian anite
Ute eshinakuak, ekue tshissitutaman tshishkutamatun ka minikuian apu shashish  nipi, neni anu shipua, tshuitshikunan tshetshi patshitinamaku tshekuan, tshuishamikunan tshetshi nashamaku eshitshuak
Nika nashen ne ka tshishkutamakuian taiani nete Matakanit
Anutshish nitaimiati Patrick ka atusseshtak Maniteu-atusseunnu anite Manawan. Tshika natuapamikunan ute ipan neutipaikana katshi apita-tshishikanit tshe ishpataiaku nete Matakanit
Namesh-muakanu 2 e tshishtauakanit upau-pishimu, apita-tshishikau
Pushtak tshiutuaua utit mak tshe tshikamutaieku ushimuiueu-akupa, tshitaieshkupinan tshetshi tshitshipataiaku
Sabryna mak Emanuelle? 
Kuei!
Patrick au nin, eku ue, Herman, tshika pamutaikunau ute tshe ishpish taieku
Apu ut tshissenitaman ush tshe apashtaiaku!
Enut ume nipushin nin
Niminuenitenan neshtuapamitat!
Mauat uin uesha??? 
Tshika tshissinuatshikanu ume eshpanit
Pushkutipaikana aishkat…
Muku peikuan, e uauitakanit ne  maniteu-atusseun e ishpitenitakanit assi, takuan eshku tshetshi minu-uitakanit e nashakanit ninan eshi-uapatamat, usham nin eshi-uapataman, muku tshiam an aimuna ka mataunakuaki eka eshku tshe shaputuepaniti
Tshipa tshi a minu-uauitamunan tshekuan ua katshitaikanit anite Maniteu-atusseun anite Manawan mak ka tanut Matakan?
Tshiminu-tshishkutamakunan shaputue e kanuenitakanit eshi-takuak assit tuiet e tshitshipaniaku!
Mishta-minuashu!
Shash!
Tshipapatanan!
Niminitishunan atusseun tshetshi nishtuapataminitshiht maniteuat eshi-katshitauenit eshi-takuannit assit, miam neni eshi-kanuenitashunanut assit miam nipi mak minashkuau
« Nutim tipenitamu atikamek-innu-assi  nenu Maniteu-atusseun anite Manawan
Kassinu ne shuniau e kanieunanut uetshipanit anite maniteu-atusseunit akua ka tutakanit mak ka ishpikuashunanut anite ishpanitakanu innu-assit »
Sabryna, tshipa tshi kukuetshimakanuat Patrick mak Herman tshetshi uauitahk ka mautshitatshepaniti ut e tshishikat
Eshe, minuau etenitamin
Tshiteniten a tshipa tshi natshi-uapatenan ka mautshitatshemakaki ut e tshishikat?
Eshe, uemut uin
Ashtam uitsheuk
Ka mautshitatshemakaki ut e tshishikat miam anite tshikamua utat takutapaku mitshishutshuapit
Eukuana umeni!
Miam eshi-uapatameku, neuna ka mautatshemakaki
Muku miam ishinakuana eshpish ua apashtaiat!
Eshe, nimishta-minupinan ute
Utinamuku tipaikan tshetshi natshi-uapatameku mak tshetshi naushunamatishuieku tashtuaikanitshuap tshe nipaieku tipishkaniti
Ninan, Herman mak nin, metshikat nika piminuenan mush-uiash mak innu-pakueshikan
Ait ishinakuana niteniteti
Eshakumi-minashtakana takushinuat maniteuat, nika ui apashtanan mitshishutshuap e mishta-minupanit
Ume e apashtaiat anu menuat, nitshi kanuenitenan katakat, uashtenimakana mak kanatutakanit tsheku ma tshekuan ishpaniti…
Tshekuan ma uet ishi-naushunameku neni eshinakuaki?
Ah? Apu ut minuat neme ueshkat ka apashtaieku a?
Namaieu ut eka minuat, muku apu ut utinamat tshetshi apashtaiat e minuati  ka mautshitatshemakaki ut e tshishikat tshetshi uitshikuiat ne ua itapashtaiat
Ueshami-apishashipani mak pineuat uipat apu ut minushiht, apu ut mishta-uetak
Usham minuaua mak minu-apatana
Ait eshiuapatakanit, etatu minu-apashtakanu assi
Ne ua issishueian, ume eshinakuak, anu niminu-apashtanan mak at ne ka kanuenitamat ueshkat
Neni ka mautatshamakaki, ishpishimakana tshetshi pimipanitakanit nikatakaminan ekue eka nanitam katshikatshiuepataiat shetshen tshetshi natakanit pimi tshetshi pimipaniakanit ne ka tutak nanamissiu-ishkutenu
Ekue eka ishpish kushtikuak tshetshi nanut nimitshiminan
Ushte e tshitapatakaniti eshi-ishpitenitamaku nakana tshetshi tshishpeuatakanit eshi-takuak assit mak eshi-tapitik tshekuan assit, innishiu-mamitunenitakanu an ashit  uitshiueua anat ka mautatshemakaki
Tshitanan pipun 2019 kie mishkutshipanu eshinakuak inniun  tshekuan ma eka tshipa tshi tutenan?!
… Eku ne François, nutshi-atussemakan anite IDDPNQL , ka takushinit tshetshi uitshikuiat e naushunamat e minuanit mak e tshikamutaiat ne ka mautatshamakak, nitikutan ne ushkat ka apashtaiat, ishpishimakan mukupeiku ka utishkuemit nanikutini ka tat ashit utishkuema mak utauassima umishtikushitshuapit tshetshi apashatat
Mishta-apatan tshethi tshissenitakanit tshe ishpish apashtakanit nanimissiu-ishkuteu tshetshi tshissenitakanit tshe ishinakuak miam auen ua ishpish apashtat nanimissiu-ishkutenu
Eka ne tutakaniti, shetshen unitakanu shuniau kie ne ka tshikamutakanit, uipat tshiashinakuan
Nuapateti tekuak ne ka tutatshemakak nanimissiu-ishkutenu, pimit ut ka pimipanua, tan etapatak?
Uetan ashit, usham apu nasht takuak tshetshi aitutakanit
Tekuatshiki, neme tshe pipuki, muku tshiam kassinu tshekuan tshipaikanu
Tshitshissenitenau tshetshi ma apashtakueni kutaka innu-assia ka mautatshemakaki ut tshishikau-pishimu?
Eshe, passe apashtauat anite umishtikushitshuapuat
Aiat apashtakanua ka mautatshemakaki
Ne ka tutatshemakak nanimissiu-ishkutenu, tshetshi an muku uitshiuet
Nemeni minashtakana eka shuku nukushit tshishikau-pishimu, e tshissenitamat eka tshe ishpish shakassinet pineu, tshika uitshiueu tshetshi shakassiakanniti pineua
Muku tshiam a tshinishinau eshi-atusseieku ka papamutaiaht auennua?
Tau anite peiku e nikamut e metuenanunit pow-wow, tshishennu e uauitak innu-aitunnu, kutak kapiminueshiu mak kanataut an, mak tshuitsheuakannan Herman ka uauitak e tshishpeuatakannit assinu
Oh! Herman, namaieu a tshin ka tain anite ka pimipatananut 400 km atimuat ka utapeht tshetshi nishtuapatakanit ne ka aitinanut Idle no More  neme pipun 2013?
Mauat, neuat ka papamutaiaht auennua, papeiku etashiht takuannu eshi-nishtuapatahk
Ui an!!!
Mishta-minuau Herman!!!
Kassinu auen takuannu eshi-pikutat, tsha?
Ekue tshissitutaman, nutaui nanitam nitikuti, tshetshi kanuenitamaku tshitinnu-aitunnan, kassinu auen takuannu uin eshi-pikutat, tshetshi kanuenitak «eshi-pikutat» tshetshi itenitakushit miam ka kanuenitak tshissenitamuna
Passe natauat mak unaitsheuat, passe mitishikatatsheuat eku kutakat tshishpeuatamueuat utinnimuaua utipenitamunnua
Takuan eshi-tapitik anite ka kanuenitahk tshissenitamuna mak shaputue e kanuenitakanit eshi-takuak tshekuan
Miam tekuak tshetshi tak ka kanuenitak kassinu papeiku tshissenitamunnu tshetshi shaputuepanit tshitinnu-aitunnana, kassinu innu-assi tshipa ui mishkamu tshe ishi-pimipanitakannit tshekuannu kau e tshi kanuenitakannit e minuatak tshetshi shaputue minuat assi
Nutim innu-assia apashtataui muku peiku eshinakuannit eshi-pimipanitakannit tshekuannu kau e tshi kanuenitakannit, apu tshipa minupanu
Takuan tshetshi tapishkut apashtakaniti!
Tshekuannu ma?
Ashit ma, metshetitaui maniteuat, tau auen e natshi-tshishkutamatshet e tutakannit ushkuai-utapiunakana
Eshe, eukuan ne ut
Muku mietatenitakuak, ka pamutaiaht auennua takuannu aiat kataku tshetshi natuapamaht unatsheshkua
Ah eshe, nuapamatiat passe mishtikuat katshi mannakanniti unatsheshkua, eukuan ne ut a? 
Eukuan uet metikat uauitakanit maniteu-atusseun akua e tutakanit eshi-takuak assi ute Manawan
Minuau anite shuniat, e taht maniteuat, muku takuan eshi-katshitauet anite assit
Apu ishinakuak tshetshi matshi-tutakanit eshi-takuak assit, usham, tshika matshi-tutatishunan tshinanu mak tshika pikunenan ne nakana ka aitiaku
Usham, etashiht auenitshenat uiapatiniakaniht e atusseuatshenanut unatsheshku, mishta-anema apashtakanu unatsheshkua
Apu takuak tshetshi kassinu utinakanit anite mishtikut, ui kanuenitamat shaputue eshi-takuak
Ashit ma, takuannu eshinakushit ne unatsheshku tshetshi shukashinakuak ne tshekuan ua tutakanit
Ume ka tananut, nitinniminanat nenu ashit tshe taht, auassat tshetshi taht kie mitshet atusseuna nitutamuananat, miam ne tshetshi ashu-minakaniht mak nikan e ashtakaniti tshissenitamuna, eshi-kanuenitashunanut mak assinu
Apu ishininakuak tshetshi eka ishi-uapatamat shaputue tshetshi kanuenitakaniti eshi-takuak assit ui tutamat tshetshi shaputue itenitakuak ume ka tananut miam ka ashu-minakaniht ka auassiuht innu-aitunnu mak tshissenitamuna
Utukassu
Ueshami-nipaiaiaku, tshika natshi-ashamananat tshishennuat uapaki
Mak tshika ashamananat namesha mitishuat…
Apu tshekuan unitik ute
Tsheku-nameshat kutakat etaht ute?
Anema nameshat nika nipaiananat uapaki tshitenitenau?
Euassiuian ut ute natshi-kusseian. Uemut uin nishtunnu nameshat tshika nipaiananat
Ukau anite mak atikamekuat tau
Tapue, eshku mishta-aiminanu tshitaimunuau
Hey, napeuat!
Peiku tshekuan tshui kukuetshimitinau
Tshinuau etenitameku, kau a tapishinuat ka auassiuht innu-aitunit
Tshe ishpish takuak minashkuau, shaputue tshika takuana aimun mak aitun
Minashkuau an niminikutan tshetshi shaputue kanuenitamat
Nitaimunat, atikameku issishuemakan « Ka uapishit namesh »
Hein?
Atikamekuat?
Tshekuannu ma ishinikashuht miam tshinuau?
Nitaimunat, tshishikau-pishimu ishinikatakanu ka wasiketc 
Auass uanakaniti, issishuenanu awacic 
Niashakaniti essishuemakak « ka apishissishit auen ka uashteshit, e passitet » issishuemakan
Etatu kataku ui natu-tshissenitamaku, awesis issishuemakan kie «aueshishat». 
Muku tshiam e tshitapatakanit aimun, tshitshissenitenan kassinu tshekuan uetshipanit pishimut mak uapatiniueu meshta-apatak kauaueiat
Mitshet aimuna anite utshipanua aimunissit pishimu essishuemakak
Kutak aimun
Tshetshi uitakanit atshakush atikameku-aimunit  atcokoc 
Issishuemakan kie ne aimun « utshekataku »
Issishuemakan, ninan nitaimunat, nitatshakushinan utshipanu utshekatakut
Essishuenanuti tshishutshishiunnu ennuiaku utshipanu kauaueiat, namaienu muku eshinakuak iapatak, e uashtet an ashit, nishtutamini essishuemakaki aimuna
Apu muku aiminanut ne aimun, matenitakanu kie
Nenu muku ashit aimunnu, atikamekuat tapueienitamuat, eka e tshissenitahk
Uetinakaniti tipaikan tshetshi minu-tshitapatakanit eshpaniti aimunissa, tshuapatenan ne aimun, takuana anite uetshipaniti. Tapitina kie
Mashten-atushkan, 3 e tshishtauakanit upau-pishimu
Ka itashtaian neme ushkat nimashinaikanit kuishku tiapitik tshitaimunnu ashit tshitanishkutapannuat, eukuan ne miam nui issishueti
E tipannakaniti aimuna, tshinishtutenan ka ishi-uapatahk tshitanishkutapanuat
Nimishta-minuateti ka taian uetakusht anite Matakanit, anema tshekuan ninishtuapateti mak nimishta-ushineti
Minashkuat etaiani, anu uet minuataman eshi-tshishikat, e tshimuak
Minakushu tshishtapakuan, minakuan minashkuau…apu tshi uitakanit etenitakuak, eukuan ne meshta-nutepanian etenitakuak
Mak peiku nikanueniten!
Tshitshissenitenau a tan eshinikatakanit … 
Natshe… 
Ninan, nika natanapanan eku tshinuau, tshika pitishuauat
Minu-tshitapameku Herman, usham, tshinuau minuat tshika tutenau
Tan eshpish nuni-tshissituteti ume ka itenitakushian?
Katshi tshishtakanit ne, ekue itutaiat ka anupaniti nameshat Herman nete akamit
Nuauitamakutan nenu uet tutak, tshetshi kau patshitinak kie uin tshekuannu
Niteniten, mishta-ishpitenitamuat e nishiht ka pamutaiaht auennua mak nashkumueuat ka ishpish minikuht tshekuannu assinu
Miamitunenitakaniti, tapitin anite kie ka uaueiat ne ka uauitakanit utakushit  kau tshetshi minakanit assi nenu eka ka apashtakannit, usham, apu tipenitamaku assi
Shash nitshi uitamakuti tshitanishkutapannanat tshi nukuitishuat apishish anite ut ka apisssishit aueshishiss
Nimamitunenimauat atikamekuat-anishkutapanat eka nita ka nakatahk nenu Nitaskinan …
Tshitapatamuku!
Nimishta-minikuti ka taian anite atikamekuat Nehirowisiw , tshui uitamatinau ka ishi-tshishkutamakuian
Tshika uapamanu pishku ma peiku neme minuat pamishkaiaku nete etaht innuat??
Tshitapuen! 
Tshuapamatau peiku nete Listuguj Jennifer mak tshin!
Tshiminu-tshishtanan ka maniteuiaku!
Papanuat!
Tshiminupannan!
Tatuau pepamishkaian ne ut mashinaikan, nanitam papanu mitishu!
Takuan tshetshi shutshenitakanit Sabryna!
Eshku eka ishpataian nete Manawan, nimishta-mamituneniteti, apu ut tshi upime ashtaian
Katshi taian nete Nitaskinan, anu nitapishin niteit
Ekue pissenitaman anite innit, ne shaputue ka kanuenitakanit  eshi-takuak, namaieu ne muku e tutakaniti ussi-atusseuna tshetshi kanuenitakanit eshi-takuak, muku mitshet tshekuana e tutakaniti mamu e ussi-tshimatakanit tshekuan, miam innuat, aueshishat, minashkuau, eshi-takuak tshekuan mak kutaka
Anite ashit tapitin kau e minu-uitsheutuht innuat mak kakusseshiht, e tanut assit, mak nikan e ashtakanit innu-aitun mak eshi-uinitishunanut
Nemeni eshi-nashatakaniti shaputue e kanuenitakanit eshi-takuak tshekuan miam ne natukun-kauaueiat, tshinatuenitamakunan tsheshi ait ishi-mamitunenitamaku
Neme ka pamishkaian nete Gespega’wa’gi mak nete Nitaskinan, nuapateti mitshet e minupaniti aitinanuti niashakanit ne
Ek u tshin, tshitshitapatenaua ume, tshin a minuat?
Mishta-ishpitenitakuan assi eku, tshinanu innuat ka auassiuht, takuan tshetshi tshishpeuatamaku
Tshinanu an anutshish tekuak tshetshi shaputue nashamaku tshimushuminuat umeshkanamuau mak tshetshi nikan pimuteiat aishkat, tatipan etenitakushiaku
Miam ka issishuet Stanley Vollant mekuat ka pimutenanut Innu Meshkenu, shaputue e ushkuinanuti, tshipa tshi tutam  u auen uin uetshit upuamun-meshkanam
Eukuan ume tshashtaian ka mamitunenitaman, ka tshitshipanian ume minuat ka tutaman nimashinaikaniss
E ishpitenitakanit assi, tshishkutamatishunan an kie e ishpitenimitishunanut
Ute ka taian, ekue nishtutaman tekuak tshetshi tutaman ussi-meshkanau mak tshetshi nakataman ka ishi-akuikuian eshi-uinitishuian
Apu ut ishinakushian miam innu, muku assit nutshipan
Nititan anite ka ishpish minupaniht tshetshi nitautshiht mak minuinniuht e nimiht anite pow wow mak nakana ka aitinanut anite ka tshinuat mitshuap akiawenrahk, mak ka tshi tshishkutamatsheht aimunnu katshishkutamatsheutshuapit anite Wendake mak ka mishta-atusseht mishta-katshishkutamatsheutshuapit tshetshi minupaniht
Kassinu innu tatipan ishi-matenitamu eshi-uinitishut
Apu auen « eka innut », « utenau-innut » kie ma « uapiminut »
Ka tshitapatahk,
Niminueniten e uauitamatikut ume nishtuau ka pamishkaian!
Katshinatshishkukau mikamaku-innuat mak tikamekuat, ninatshi-uapamauat anutshish Pekuakamiulnuatsh, ashit nuitshekuakan Frédérique (mak ussi-inniunnu tekuannit uiat), Wendake kie uin utshiu
Umeanutshish, nui nishtuapatenan nishtu nanimissiu-ishkuteutshuapissa anite tekuaki innu-assit Mashteuiatsh. Nuauitetan ashit ka natshishkutshihtkutuasht innuat uetshiht anite innu-assit
Tshima minu-tshitapatameku!
Uauinakanuat Pekuakamiulnuatsh 
Uitakannu miam eshinniuht mak utaimunuau 
Innuat uetshiht Mashteuiatsh ishi-uinitishuat Ilnuatsh kie ma Pekuakamiulnuatsh  (ilnu kie maPekuakamiulnu e peikussit auen)
Miam mitshet kutaka innu-aimuna e aiminanuti katata-assit,mamitunenitamiueu eshinakuak innu-aimun
Pipun 2019, muku tshiam 12,7% etashiht innuatuitamupanat e aimiht nehlueun-aimunlu uitshuauat
Ne eshpanit, mishta-ushkuinanun tshetshi ashu-patshitinakaniti aimun anite innu-assit tshetshi nakaikanit eshpanit
Assi
Anite eshkutipeiat Pekuakamiu-shakaikan (Lac St-Jean) tshimatenu Pekuakamiulnuatsh utassiuau, muku nanaka utassiuau ishinikatenu Nitassinan
Kutunnu ashu peiku itatina innu-assia anite Québec-Labrador  Mashteuiatsh, Essipit, Pessamit, Uashat mak Mani-utenam, Ekuanitshit,Nutashquan, Unamen Shipu, Pakut-shipu, Matimekush-Lac John, Natuashish mak Sheshatshiu
Innu-assi Mashteuiatsh  itashinanu 6 778 Pekuakamiulnuatsh, 2 073 innu-assit tauat mak 4 705 « ait apuat »
Nimishta-minueniten katshi uishamin tshetshi uitsheutan Mashteuiatsh, nika minuenitenuapatamani eshinakuak … muku ai… tshekuan anite miam tshe tutamaku?
Tshetshi tutakaniti unashinatai-tipatshimun uiauitakanit ka tutakaniti nanimissiu-ishkuteutshuapissa anite Mashteuiatsh mak tshika natshishkuanuat mitshet auenitshenat aniteinnu-assit tshetshi nanatu-tshissenitamaku tshekuan
Wow!
Shapenitakuan ma kie!
Mishkut, tekuen etamatshuian usham nasht apu nishtuapatamannanamissiu-ishkuteu-ushkatam, muku tshiam tekuaki passe atusseuna ka aiashikuatakanikau usham uinakutauat assinu…
Kie nin!
Ninanatuapatitsheti eku ne tshekuan, akua takuan tshetshi tutakanit ute Uepishtikueiau-assit, usham neni ka mamishati nanimissiu-ishkuteutshuapa ka nissipetahtmitshet tshiashi-innu-natau-assia
Eukuan a ne ishpanitsheashit neni ka aiapishashitinanimissiu-ishkuteutshuapissa anite Mashteuiatsh
Nasht apu tshissenitaman!
Mishkut,nimashinaikanishtati tshekuana eshku eka tshitshipataian eku nenua e nishtikinanimissiu-ishkuteutshuapissa, tshekat tapishkut itenitakuannua
Takuanitshe put ait etenitakuaki neni nanimissiu-ishkuteutshuapa maknanimissiu-ishkuteutshuapissa…
7 tshishe-pishimu  Wendake ut tshitshipaitinanun nuash Mashteuiatsh
Ushkat tshe natshishkuaiaku, Jimmy-Angel Bossum, kupaniesh ka atusseshtak Kaishi-kanuenitashunanunit mak innu-aitunnuanite Pekuakamiulnuatsh Takuhikan
Tshitshissitutuau a?
Mitshetuau tshinatshishkuatanu ka takuak ka metuenanut Pow wow anite Mashteuiatsh
Kuei, Sabryna mak Frédérique!
Ashtam nashuku, tshika itutenanu anite anu meshat atusseu-katshipaikanisht
Natsheiash
Jimmy, tshekuan ma itashtet Ilnu mak at Innu anite akuashkaikanit? [papu]
Ute, ilnunitapashtanan usham ait nitishi-aiminan  «L» apashtakanu mak at «N»
Muku peikuan innu-aimun tshitaiminau, mauat a? 
Eukuan, apashtakanuaimun innu-aimun tshetshi uitakanit ne nutim ka ishi-aimiht anitshenat innuat
Pekuakamiulnuatsh tshika apashtauat uinuau nehlueun tshetshiminu-uitakaueshinakuannitutaimunuau
Eukuan! 
Eku ne tshitassiuau… 
Nitassinan ne a?
Eukuan ne miam
Muku, enut apashtakanipan neesshishuenanut pipuna 80 neme ka atusseshtakanit assi
Ueshkat, apu ut ishi-mamitunenitakanit tshetshitipenitakanit assi
Issishuenanuipan anu Nutshimitsh, issishuemakan ne « minashkuat, nete kataku assit »
Etenitaman,tshimishta-apatenau ne assi?
Eshe
Nemenitakuaitatun-mashinaikannat nikan eshtakanit innu-aitun, takuan anite nikan eshtakanit tshetshi tshishpeuatakani Nitassinan  usham kassinu nitinnu-aitunnan anite assit utshipanu
E uauitakanit assi, ka ituteian Manawan neme nishu ka tutakanit ka unashinatai-tipatshimuniss, Patrick nitikuti innuat e matinuematuht ueshkat nenua nipia nenua Eeyou, Anicinape, tikamekua, innua mak kutaka
Eukuan ne miam
Niminu-tshissenitetan auen etat anite tatipan eshpishanitassinu e tshitapatakaniti nenishipua
Eukuan ne uet mishta-apataki tipatshimuna mak atanukana aniteeshinniuiat  miam kanuat tekuannitiushtikuanit auen etenitakuaki
Anu a tapishiniuat Pekuakamiulnuatsh ashit nenua shipua Ouiatchouan, Mistassini mak Mistassibi anite tshemateti nanimissiu-ishkuteutshuapissa?
Uemut uin
Anite nikanishit, Mishta-ashiniu-shipu mishta-apatan usham itimu nuash shakaikan ka ishinikatet à l’eau froide
Eukuan anite kie ka inniut nimushum Cri
Minu-tshitapatamekui assiu-kanu, kassinu neni shipua anite ut Piekuakamit utshipanua
Ueshkat, eukuana neni nimeshkanaminana tshetshi ishitshemiat ninatau-assinat
Minu-nishtutamani, anite uteshinakuaki shipua tshitinniutau a?
Eshe
Shipua, eukuan ne tshitshue ka ut ishinakuak nitassinan
Mishkut, eshpish tekuaki neniànanimissiu-ishkuteutshuapa, miam nePeribonka, passe ka uikanishutatuht apu tshi natahk unatau-assiuaua
Tshikatshitaukuti an neni ushkutima?
Ne nitassi, katshitaikanipan ne katutakanit Nishtutatun Baie-James
Muku, apatan tshetshi uitakanit ka tutakanit aiushi-pipun nishtutatun ashit anitshenat Mishta-takuaikan Cris mak Pekuakamiulnuatsh
Tapue a?
Tshekuan ne?
Nishtutatun an, ka minituht tatipan ka ishiniuht innuattshetshi matinuematuht mamu nitassinana
Mitatenitakuaneka uiauitakanit tipatshimun-mashinaikanuianit, ushammishta-minuau aitinanut tshetshi uitakanit e tshi matinuemituht assia Ushkat ka taht innuat
Nitapueten essishuet Jimmy
E aimitunanut,tshi mishta-mishkutshipanu eshpanit mak eukuan anite neshtutatunanuti e tshi utinakanit aimun
Kukuminash nitipatshimushtati, ne uikupeshakan, mitshet tatipan ishi-atishauiateu muku, eukuan ne ut tatipan eshinakuak uet tshimishta-minuashit
Eku tshinanu, Ushkat ka taht innuat,utinamakakue ne eshi-pimutenanut tshetshi minupanit tshetshi anu minu-utinitishuiaku, ma tshipa anu shutshishinanu mamu e taiaku?
Minuenitakuanipan ka natshishkuaiaku Jimmy, niminuaten e nishtuapatamikau kutakat innuat utinnu-aitunuaumak utipatshimunuau
Eshe, tshitshue! 
Anutshish, tshikanatshishkuanu Jacques Kurtness, eukuen ne a?
Eukuen ne miam, tshika utakussi-uitshishkumanu
Uiapannit
!Ayoye!
Tshuapaten a neni tshiashi-mitshuapa Sab?
Mishta-minuashu peikuan…
Eshe, anite tshitatanan tshiashi-utenass Val-Jalbert
Passe neni mitshuapa, anu peikumitashumitannuemakana
Wah, shapenitakuan… 
Eku, Tshekuan ute tshe tutamaku?
Takuan tshetshi natshishkuaiaku nishu ka nakatuenitahk atusseunnu tshe natshi-uapatinikuiaku eshi-tshimatakanit
Kuei, François Rompré au nin, ka takuaimatak anite Ka pimipanitakanit shuniau mak eshi-atussemitunanut anite Pekuakamiulnuatshv Takuhikan eku ue ka-taua,  Jonathan Launière an, ka atusseshtak e tshimatakanniti tshekuana, ka minakanit tshetshi takuaimatak e tshimatakannit tshekuannu anite Mamuitunit Pek 7
Minu-takushiniku anite tekuak nanimissiu-ishkuteutshuapiss Val-Jalbert!
Niminueniten
Tshitshue minuashu ute!
Tanite tekuak ushkutim?
Muku tshiam paushtiku nukuan…
Ishinakutakanu an
Ne nanimissiu-ishkuteutshuapiss, tshetshi natshi-uapatakanit an ishinakutakanipan
Nitshimatatan neni mitshuapa tshetshi eka natu ishinakutakanit mak tshetshi nukuak eshpishminuashit ne paushtiku
Nitishi-atussetan tshetshi eka mishta-nukuak…
Ukutashkut anite pimipanu nipi anite atamit utshut nete mamit tassiputakanit, ishpitenitakuan 800 mètres
Shek etaiakpimipanua neni ukutashkueua ekue ishpanikau netenanimissu-ishkuteutshuapit
Tanite ma uet tshi ishpanit nipi nete nuash nanimissiu-ishkuteutshuapit?
Eukuan, kassinu anite atamit takuan
Eshe
Apu uapatakanit ute ut usham kassinu anite takuanakutueshtinu
Ashit ne nitatusseuanana ka pimipaniti atusseu-katshitapatakanit, nitshiuapatenan shipu e tshitapatamat anite ut akunikana ka tshikamut anite ishpimit
Mark ue uin, utshiu kie uinnitinnu-assinat mak ishi-atusseuka pimipanitat tshekuannu ute
Kuei!
Tapuetamupan Marc tshetshi pamutaikuieku anite kassinu eshi-tshimateti mitshuapa
Utinamuku umeni auat eka tshekuan petameku unuitimit, mishta-tshikaueuat apuiat pitukamit!!
Ashtam nashuku!
Ute ut papinu ne shipiss ekue tetauapanit
Peiku ishikaun anite apuit ekue pimipanit atamit tekuak ukutashkueu ekue tshi tutak tshetshi tshinikuanipanniti apuia tshetshi tutakanit nanimissiu-ishkuteu kau ekue tshiuepanit shipissit
Eukuan ne miam
Ninanimissiu-ishkuteutshuapissinana e pimikut nipi ishi-pimipanua
Miam ishinakuaki tshetshi anu atamiti, miam shakuaki, muku tshiam tshipa upinakanu tshipaikan tshetshi unuikut ne nipi
Ume eshi-uapataman, apu nissipetakanit ne shipiss…
Tshiam netshupinenautshinuau a?
Mauat, anite utatusseu-katshitapatakanit nut tshi uauetinenaneshpishat nipi
Val-Jalbert Minashtuk
Eku, ninishtuten nenu ka issishuet Jacques Kurtness utakushit uetakuess
Pipun utat 1982, kassinu tshekuan nitshi tuteti eka e kuetshimikau Ushkat ka taht innuat
Eukuan uet tshi nissipetakanipani assia anitenitassinat miam ne shipu Peribonka
Ne eshi-nishtutaman, aputapishkut itenitakuaki neni ka mamishati ushkutima mak nenitshinanimissiu-ishkuteutshuapissuaua, mauat a?
Anite uin nanimissiu-ishkuteutshuapissa, apu anu ishkupanit nipi mak at neeshpishipeiat shakuaki
Apu ishpish kushtikuak tsheshi uinakutakanit nipi
Nitapashtanan eshpishikuak shipu tshetshi tutamat ka pimipanit tshekuan mak at tshetshi mauataiat
Nishina tipan eshinakuakininanimissiu-ishkuteutshuapissinana  Anite Val-Jalbert, eshpish ishpanat ne paushtiku uet tshi tutakanit ka pimipanit tshekuan
Neme kutunnu ashu peiku paushtiku mak ne Minashtuk, eshpish tshishitshuak shipu ut tshi tutakanit ka pimipanit tshekuan
Eshe
Anite ushkutima ka mishati, ne ka tutakanit tshetshi pimipanit tshekuan, utshipanu anite apuit e pimipaniakanit eshpish shutshishimakak ne katutakanit nipi ka kanuenitakanit e nissipetakaniti assia
Ne e nissipetakaniti assia, tshipa tshiuinakutakanu nipi eka tshimishuakanitauimishtikuat eshku eka tshimatakanit tshekuan, usham nenu e nanushuht, ekue takuak anite shuniauapui. Matshi-natukunikatueu nenua namesha mak kassinu anitshenattshe aiashu-mutuht
Mishkut, takuanitshe peikuan eshi-katshitauet anite assit ka tshimatakanitineninanimissiu-ishkuteutshuapissa, mauat a?
Ne ishinakuaki, nika tutenan kaishinikatakanit tshekuana tshetshi uitshiaushinanut
Miam nete kutunnu ashu peiku paushtiku, nipikunamuanan apishish anite etaht aueshishat mak eshi-nitautshik massekut
Nimishkutunenan shipu uenapissish, tshipa tshi takuan anite eshi-katshitauet
Muku takuan tshetshi uitakanit, eshku eka tshitshipannanut kassinu atusseun, nimishta-minu-natu-tshissenitenan ushkat
Mitshet mak minekashninanatu-tshissenitenan eshi-natuenitak tshishe-utshimau mak eshi-katshitauaet innit
Innu-assi ninan ka atusseshtatishut tshetshi atusseuatshet eshi-kanuenitak mak at kutak atusseutshuap tshetshi tutak
Apatan tshetshi nishtutakanit, nikanuenitenan mamuituninnu-assit e tutak nanimissiu-ishkuteutshuapa-atusseuna ka tutahk innuat tshetshi atusseshtuaht innua
Etenitaman, itapatana neni nanimissiu-ishkuteutshuapissa anite Mashteuiatsh tshetshi uitahk Pekuakamiulnuatsh tepenitahk utassiuau. Usham apu minaht auennua tshetshi nissipetaniti utassiuau, uinuau nenu tshitapatamuat nenuananimissiu-ishkuteutshuapiss-atusseuna
Nunipan a?
Mitshetuait tshipa tshi ishi-nishtutakanu ne eshpanit, usham tapanat passe auenitshenat niaushunahk tshetshi utinakau shunianu mak at nenu assinu
Kassinu auen takuannutipan eshinakushit mak eshpanit
Kassinu auen takuannu tipaneshinakushit mak eshpanit tsha?
Eshku eka tshitshipanit ne ka unashinakanittipatshimuniss, niteniten miam nin tekuak tshetshi tshissenitaman tshe itenitaman anite papeiku atusseuna tshematakaniti tshetshi tutakanit ka pimipanit tshekuan
Muku tshitshue, apu takuak tshetshi naushunaman tshetshi itenitaman anite papeiku atusseuna niatshi-uapataman
Wendake nutshin, eku ninan ka ishinakuak nitipatshimunnan, eshinniuiat maketenitakushiat mamu, ait an itenitakuan mak at Listuguj, Manawan kie ma Mashteuiatsh
Nipisseniten katshi aimik Jacques, nitutakun tshetshi pissenitaman eshpish tatipanetenitakuak mak eshpish animak etenitakuak mak eshpish mishta-animak tshetshi eka apatenitaman tekuaki innu-assia niutepaniht shunianu. Ekue tapuetahk manakanitaui tshetshi tutakau atusseunnu aniteetenitakuak ka takuaimakuiaku kutak auen
Tshipa tshi a uitamunan atusseuna ka tutakaniti innu-assit ushamkatshi tshimatakanitinanimissiu-ishkuteutshuapissa?
Ne eshi-shuniatsheuatshenanut ut neni atusseuna etenitakuaki, anite ishpanua eshinikatakanit « shuniau tipan ka ashtakanit »
Apishish anite ashtakanuInnu-aitunit makeshi-kanuenitashunanut miaminnu-aimun mak anite ka ashu-patshitinakanit innu-aitun miam ne ka niminanut Pow wow
Tshuauitenanu atusseuna e ui katshitaikau etipenimitishunanut?
Miam nenua mikamakuatunutin-apuiaua MESGI’G UGJU’S’N mak neni pishimut ka utinakanit ka pimipanitakanit tshekuan Matakan ka kanuenitahk tikamekuat?
Eukuan ne miam
E tshitapatakanit ka tutamat nimashinaikannan shaputue ka kanuenitakanit eshi-kanuenitashunanut, nashakanua neni neu ua katshitaikaniti  tshetshi eka mishta-meshtinakanit, tshetshi tapuetakau auenitshenat, eshi-takuak assit mak innu-aitun
Anite innu-aitunit, nitapashtatan ueshkat shipua tshetshi ishitshimeiat nutshimit eku anutshish, nitapashtananshipua tshetshi nitautshitaiat eshpish shuniatsheiat e ishpitenitakanit eshi-tapueienitamat anite innit
Namaieu an enut miamitunenitakanit tshetshi tshimatakaniti ushkutima etaiat
Muku tshiam tshipa ui mamitunenitakanu atanukan Mishtamishk ka tipatshimuht tshishennuat tshetshi minu-uitakannit ka takushinit Mishtapeu anite ut shipit mak shakaikana ute Pekuakamit, shashish eshku eka ka takushiniht mishtikushuat
Nuaueshtatan ut nanimissiu-ishkuteutshuapissa, muku nipa tshi anu nikan anatananat tshishennuat
Minuatamuat e uauitahk utipatshimunuau ka taht nutshimit
Passe katshitaukupanat ka nissipetaniti unatau-assiuaua miam nenu ushkutiminu Peribonka
Tshishennuat, apu issishueht utshiuat Lac-St-Jean, Pekuakamit iuat
Shashish, ka utishkuemiht mamuitipanat anite ut Mashteuiatsh nuash Metabetchouan napinniti
Shash nishuaush-tatupipuna ut natshi-nimiat anite pow wow nin mak Frédérique
Minuenitakuan etenitakaniti ueshkat, eukuan anite mamuitunanuipan eku ne ashit ka niminanut pow wow, shaputuepannanu, muku ait aitinanu
At shuku anite uetshipaniti natimit neni pow wow, mamuitunanu ne aitinanut. Uitshiueu tshetshi uapatiniuetau kanimishuht eshi-uinitishutau
Mitshet innuat mamitshetuaiteshi-tapishiniht mamuituat peikuait ka uaueianit tshetshi nimishtatishutau, tshetshi nimituatau uikanishuaua, utinnu-assiuau kie ma ut eka katshi niminiti auennua
Peiku ne tshekuan ut e tshi natukuitishunanut… 
Ui tutamakui tshetshi shaputue inniuimakak tshitinnu-aitunnan, takuan tshetshi nitau-mamunakanit tshiashi-aitun mak ussi-aitun, e minu-mamushtet
Nutaui nitishi-tshishkutamakuti  shutshishimakanikaui tshutapiat, tshipa tshi amassepanua tatipan eshinniunanut
Ushkutim Isle-Maligne nete Alma, nissipetapan pekuakamiu-shakaikannu
Pekuakamiu-shakahikan issishuemakan ‘shakaikan ka niuashit’
Eku ne anutshish uitenitakuan eshpanit, etatu ekue timiakamat, mishakmau anutshish shakaikan mak timiakamau…
Miamitunenitakaniti, ne kanissipetakanit shakaikan, nashtpikunakanu e tshitapatakannitutipatshimunuau Pekuakamiunnuatsh eshi-tapishiniht anite utassiuat… 
Ne ka ishpanit, uapatiniueu eshpish eka tshi tatipanakannit Ushkat ka taht innuat nenu assinu, tipatshimunnu,eshinakuannit assinu makinnu-aimunnu
Usham tshitaimunnan, apu mukuuitamatshemakak ka taiaku anite assit, uitamu nenu tshitipatshimunannu
Tshitshissiumikunan anite uetshipaniaku mak ashit tshipa itenitakuan, aniteuetuteiaku… 
Mishta-uitamu kaishi-mishkutshipannit anite innit mak innu-aitunit ka ishi-nishtuapatamaku, tshinanu, Ushkat ka taht innuat
9 tshishe-pishimu, kutunnuetipaikana
Mishkut, mitshet nitikutiat tshetshi natshi-uapamimik Sonia Robertson, kamatau-pituat mak ka tshishpeuatak eshi-takuannit assit, ushamminu-nishtuapatamu kie apu ueshami-aimit
Tshitshisseniten a, ka takushiniaku ute, nipa minueniteti natshishkukakuenatka nanakauishtahk nenua nanimissiu-ishkuteutshuapissa tshetshi etatu minu-tshissenitaman
Muku mitatenitakuan, apu auen ut tshiuenamut ka kukuetshimuian tshetshi natshishkukau
Kuei Sonia, Sabry au nin…
Apu shashish ute, kukuetshimiekakue tshetshi ma tapue -tamuane tshetshi tshimatakanitinanimissiu-ishkuteutshuapissa, mauat tshipa ititau
Auat ninanakauishteti ka ui tutakanit neme Val-Jalbert
Ekue ait itenitamin a?
Eshe
Usham nuitshisseniten, tshekuan ma?
Eshe, tshitashuapamititau… 
Pitutsheku!
Tshipa natshi-apinau mitshishuakanit, ekute anite tshe tipatshimuiaku
Ne assi, anitshenat ka takuannit unatau-assiuaua, mishta-tapishinuat anite, uiauat tshipaitenitakuan
Anitshenat ka unitaht nenu, pimutepanat anite, pimishkapanat mak anu,inniuipan anite
Eukuan kassinu ilnuat kau ekue tshissitutakau pet ka ishpallit utassiuat
Kie ma, put apu tapueian, muku nil etelitaman tshia nishtutakuanlu pekuakamiulnuat etelitakau tekuanlit tshetshi atusseshtakanlit ushkutima, miam nelu, ka ishi-katshitukutau etshi lissipetakanlit utassiuaua Pekuakami mak Péribonka
Ne ka ishpanit, tshika uauitamatinau
Anite nitipatshimunnat, mitshetau nissipetakanipani ninatau-assinana miam ne ushkutima Péribonka mak Alma
Anite uin Péribonka, passe ka uikanishutatuht, apu tshi natshi-natautau unatau-assiuat anutshish
Ne ushkutim Alma nissipetapan pekuakamiu-shakaikannu, kie eshku anutshish
Nite nitapin pessish nashipetamit kie nimiluaten e kusseian
Mishkut, apu takuanlit alu nishuau peikuminashtakanit tshetshi mueiat namesh peikuminashtakana usham shuliauapui takuan nite nipit
Eshe, eukuan ne tshipa itenitakuan
Ka ashu-minitishunanut tipatshimun, eukuan anite tiapitik ka uitakaniti eshinikateti ka tanut nutshimit
Eka kanuenitaminiti neni, miam e nissipet tshitsh etenitakuak mak tekuaki atamipekut nenitshitipatshimu-mashinaikana
Eukuan ne ut eka ut tapuetaman tshetshi tutakaniti ussi-atusseuna, nanimissiu-ishkuteutshuapissa
Muku, kau e tshitapatakanit, mak e tshishenniuian put [papu], nitshishkutamakuti enanikauishtamini tshekuan, tshipikunen ne ka ui mamupanit
Apu nita tshika ut mamunakanitau auenitshenat e nanikauishtakanit tshekuan
Ui shaputuepaniakui, takuan tshetshi utinaminieshi-papanit mak takuan tshetshi uapatamin eshi-minuat tshekuan kassinu e takuak
Utakushit, François mak Jonathan nuauitamakutanat nenua nanimissiu-ishkuteutshuapissa tepenitak ne innu-assi, apu nissipetatau innu-assinu, miam neni eshinakuaki ka mamishati ushkutima
Akua! 
Takuan tshetshi tshitapatakanit tan tshe ishinakutakanit tshe aitinanut
Nin etenitaman, namaieu neni ka ui tutakaniti nanimissiu-ishkuteutshuapissa eka menuat, ne an eshi-pimipanit e shuniatsheuatshenanut tshekuan
Neni nanimissiu-ishkuteutshuapissa, eukuana neni anu minuakupani ute innu-takuaikan eshi-pimutet
Eukuan, apu natu ishpaniti tutakaniti atusseuna anite innu-assit, mauat a?
Katakuaitsheht itenitamuat takuan tshetshi kanuenitamaku shuniau tshetshi tipenitimishuiaku… 
Ne eshpanit, nanimissiu-ishkuteutshuapissa, eukuan neni anu eka metshi-tutatsheti, minuau ne
Mishkut, tshitshue shutshenimitishuiakakue, apu tshipa apashtatanu ne eshinakuakatusseun tshetshi shaputue inniuiaku
Ueshkat, tipenimitishupanat tshitinniminanat
Tshinikuakanitshatanu mak e natauiaku ut tshitinniutanu, at shuku ianimaki nanikutini
Etatu mishau ne tekuaimakuiaku mak shuniat ut pimipanu
Apu nasht kashteuat kie apu nasht uapat, tetaut anite takuan
Ume eshinakuak anutshish, animan tshetshitipenitimitishut auen anite e tananut kashuniatsheuatshenanut, eka ka apatenimakanit innu kie eshi-takuak assit…
Miam ka ititikut, apu taian anite nitinniunit katapuetak kie ma eka ka tapuetak tshekuannu
Anu niminueniten tshetshi takuakinanimissiu-ishkuteutshuapissa mak at ushkutima
Apu tshissenitaman tshetshi manishtutamuane essishuein… 
Tshitapuetena kie ma apu tapuetamin tshetshi takuaki nanimissiu-ishkuteutshuapissa?
Miam neni ka nishiki unashinatai-tipatshimunissa, Mashteuiatsh nitishpitati eka e nishtuapamikau auenitshenat mak eshi-katshitauet ne atusseun tshe natshi-uapataman
Katshi taian ute, nipa tshi issishuen mitshet nitishi-kukuetshimitishun miam  « Tshekuan ne assi? »
Mak anu, « Tshekuan essishuemakak e kanuenitak auen utassi? »
Anitshenat passe, miam essishuemakak e tutakaniti atusseuna tshetshi tshimatakanit tshekuan akua e tutakanit eshi-takuak assit uatshiueti tshetshi tshishikashunanut eshi-uauitshiaushunanunit utassiuat, tshetshi uitshinanut anite mak tshetshi minu-tapishinnanut ashit…
Tshi a tshitshue tipenitenanu assi? 
Mitshenaeshi-kukuetshimitishuian eka e tshi tshiuenamakuian
Peiku mishkut anite tshekuannu nuitshikuti Sonia  apu takuak eshi-tshiuenakanit eka e animak neni kukuetshitshemuna ianimaki
Ne an eshi-mishta-utinakanit tshekuan usham tatipan eshinniuiaku tshetshi apashtaiaku tshekuan, eukuan anite uetshipanit eshi-nekatshut ne assi
Eku, etatu apashtaiakakue assi tshetshi mamuitishuiaku, tshetshi nishtutatishuiaku mak mamushtaiaku tshishutshishiunnua tshetshi minupanitaiaku tshe ishinakuak aishkat?
E nashatakanit kauaueiat-natukun, tetaut tau innu eku neni kassinu kutaka tshekuana, uashka anite takuana etaiaku
Takuan tapishkut tshetshi itenitakushiaku ashit aueshishat, ka nitautshiki mak shipua…
Kassinu papeiku etashiaku naushunakakue tshetshi akua tutak mak tshetshi mamu ushkuiaku tshetshi kutshipanitaiaku, mamu, tshetshi minupanitakanit,tapishkut aishinakuak ne ka uaueiat eshku eka ueshamipannanut?
Eku tshin, tshekuan niaushunamin tshetshi tutamin tshetshi minupanit Tshikauinu-Assi?
Kuei auassitikut! 
Nui tshisseniten, tshekuan ne e meshtatauatshipanit?
Nipi mak e nutik, eukuan ne uet tshitaputeti ne nekau mak kassinu tshekuan tekuak assit
Nakana an ishinakuan, eukuan eshpanit assit
Muku eshpish mishkutshipanit eshi-tshishikat, aiat tshishipanu ne eshpanit
Usham aiat tshishiteu, ekue apashut mishkumi ka tat uinipekut ekue eka tshi ishinakuak miam nakaikan tekuak anite naneu/shinueu
Ekue ishkupaniti eshpishipeiati mishta-nipia, kashkanat etatu mishishtuat kie
Atshupanu ne ka uashenekat
Tshinishtuten a?
Eshe
Eku tshinuau, tshikatshitaukunau a ne eshpish meshtatauatshipanit?
Eshe, mitatenitakuan
Tshuapaten a, ueshkat mishta-mamuitunanuipan ute assit, muku nissipeu nete nashipetimit
Neme eka tekuak, mitshetumitashumitannuepipuna nitaitunnan nene unitin
Tshipa tshi a nakaienau eshpish meshtatauatshipanit?
Uemut uin, apu nita patshitenimuiat
Atutitapanat nikanishinanat anite ka mamuitunanunit mak tshimatapanat mishtikushitshuapa, tetashtapanat tshika tshi atutsheuat ueshamipeianiti
Nutim etashiat nikatshishkutamatsheutshuapinat, nitshimanatananat uinipeku-mashkushua, tshetshi eka meshtauatshipanit  ka uashenekaut
Minuau aitieku nuitsheuakanitikut, tshishutshiteienau! 
Nika uiten eshpish ushkuieku anite nitipatshimunit!
Tshitapamit akunikanat nimushum
Peikushu ne enukuak, peikushu eshi-kueshkaiat, muku ait pipuna
Apu mishishtit mishkumi kie kun!
Tshiminu-pishkapaten Qimmiq tshekuan uiapatamani, miam tshitshue ka nanatu-tshissenitak
Tshuapaten a, ait itenitakuan anutshish, takuana pipuna, apu ishpish tshishunikut Assi utakup ka mishanit ka uapanit
Eka eshpishtiti kun, apu tshi minu-mititakaniht aueshishat mak tshetshi tshissenitakanit anite tshe ashtakaniti unaikana
Tshinishtuapaten a umeni?
Uapush a ne ka-pimipatashapanua?
Tshipikutan Qimmiq! 
Ute, nitashkamishkuteti tshetshi natamuk nutaui ukutikuniutshuap
Anutshish, papatshishikuashu mishkumi kie aiat minekash apu mashkutik shipiss, apu tshi tashkamishkuteiat
Takuanipan tshetshi nakataman nakana nimeshkanam ka pimuteian mak tshetshi mishkaman kutak meshkanau tshetshi nataman nititaunnan
Tshitapam ue mashten akunikan
Nutaui an mak nin, ka auassiuian enapessiuian
Ueshkat, nutaui nitshishkutamakuti mitshet aimuna tshetshi uinakanit eshinakushit kun mak ne eshi-takat
Eku ume anutshish eshpish aiat tshishitet, unitakannu utshissenitamun
Tanite tshipa tshi ashu-minakanuat auassat nenua aimuna, eka takuaki ne tshekuan uauitakanit?   
Tshika uitshitin tshetshi shaputue tshissitutakaniti, nimushum, nika ashu-minauat nenua aimuna nitauassimat tataui
Mishta-uikashua umeni uteiminana!
Pishakuan e maushunanuti, muku niminuaten e shenaman putai shiakassinet uteiminan-minapui neme pepuki
Miam pishimu etat anite putat! 
E ma mishta-uitshimakuak… 
Hum, miam tshiaminniun etenitakuak
Tshitshisseniten a, Qimmiq, mishta-apatana mashkushua anite etaiat
Nitshi ut mitshishunan, mak ashit, nitshi natukuitishuatshenan, tshi minunakutauat nitinniunannu mak nitshi uitshikunanat e aiamiaiat
Eshpish mishkutshipanit eshi-tshishikat, apatan tshetshi ashu-patshitinamat nitshissenitamunnan eshku eka unitik
Takuana passe mashkushua aiat ianimaki tshetshi mishkakaniti, takuan minekash tshetshi ashuapatak auen tshetshi nitau-mamushatshinak mashkushua, Qimmiq
Nanikutini, ussi-mashkushua nitautshina anite nitassinat. Mishta-tshinipi-nitautshina ekue utinahk utapunnu nenua kutaka mashkushua ka nitautshiki nakana
Ka utinamuaht kutaka mashkushua utapunnu ishinikateua
Tshishkutamatishu tshetshi nishtuapatamin Qimmiq, tshetshi eka mishue papamutain ait ituteini
Nunashinataiti neni mashkushua ka uauitamuin, neni ka utinamuaht mashkushua utapunnu mak neni shash ka nitautshiki ute
Nika mishituepanitan eshi-tshissenitaman, neme uauitamani ka ishi-mishkaman tipatshimun!
NIPIN! 
THERIA KA USSISHIKUKAUN AUESHISH MAK TSHIASHKU LARINI MINUENITAMUAT
ISHKANITSHISHIKUA TSHIKA TSHI METUEUAT, TSHIKA MISHKAMUAT TSHEKUANA MAK TSHIKA TSHI AIATSHIUAT
USHKAT ANITE TSHE ITUTENANUT  KA METUENANUT UNUITIMIT! 
Shash anuepinanu! 
Natshi-metuetau unuitimit! 
Uinnakuan ma kie ute
Tshekuan ma mishta-mitsheki uepinashuna ute?
Ashtam/Mua shatshuapata tshekuan ka mishkaman anite minashkuat!
Apu ishinakuak anite tshetshi takuak ute! 
Auat mishtikuat mak ashinia kassenitamumakana
Ashtam/Mua shatshuapamatau tshukuminu mak tshimushuminu; 
Tshika tshi uitshikunanat
LARINIE UPAU EKUE PIMIPANIT ISHPIMIT ANITE ASSINU TEKUANNIT UASHKA INNU-ASSIT
LARINIE MAK THERIA PAPAITUAT ANITE TSHISHENNUA UITSHINIT
MATSHESHU, UMISHIKAUNA THERIA, TAU ANITE KIE UIN
KASSINU TAUAT ANITE MENU-TSHISHIKANIT UNUITIMIT MAK TIPATSHIMUSHTATUAT
Nukum mak nimushum, ninatshi-metuetan minashkuat mak anite ka metuenanut ekue mishkamat anema uepinashuna
Kaminnanusht-nekanissa, minishapui-miuta, tshiashi-metuakana ka pikupaniti, nameshkuai-putaia ka papatshishkaikaniti, makupitautsheuna eshinakuaki apu auat tshissenitaman tshekuan nene
Mishta-uinnakuanipan!
Anu minuat nuapateti uannakuak ka pimipanian ishpimit minashkuat
Anite uaupimeshkanau, uepinashun-massimuteuta pakupaniti, kauapekaitshepanit e pinishkushkakanit, pipunitapan ka pikunakanit, mitshet tshiashi-kautishuat mak kapimautishunanut e kuakuapishkat
Mitshet kie nuapateti pitakana, ka shipekuti mak ka mikuati
Nikassenitamikunan… 
Tipatshimushtunan minuat tan ka ishinakuak ueshkat, e auassiuieku
Eukuan, passe inniuipanat nutshimit, mishta-ait itenitakuanipan inniun ueshkat
Apu tshekuan ut nanutakanit mak ishpitenimakanipan Tshikauinu Assi, eukuannu nenu nitishi-tshishkutamakutananat tshishennuat
Nipakusheniten tshetshi tshishkutamatikut kie tshinuau! 
Shashish, tshitanishkutapannanat apashtapanat eshi-takuanniti anite assit tshetshi tutahk kassinu eitapashtaht  mishtikua tshetshi tutahk uitshuaua mak utatusseuakanuaua, ushakaia tshetshi tutahk umatshunishimuaua/utaieunuaua, unatsheshkua tshetshi tutahk ututuaua mak kutaka tshekuana
Tshashi-apataki tshekuan, kau ishpanipan assit, apu tshekuan ut nukuak
Pinatshipanipani!
Issishuemakan, uanasse pikupanu mak uanasse mishkutunaku Assinu meshekut, ashit anitshenat manitushissat
Miam ne mishtiku petshishiniti mushe, apu tshika shassikut eka nukushit, manitushissat anat mak ushkuetuiat ka mishta-apishissishiht. Eukuan nenu tshe minu-mitshishuht!
Assi nishamu nenua ka nanuaniti tshekuana
 « Apu tshekuan unitik, apu tshekuan ussi-takuak, kassinu tshekuan mishkutshipanu! » 
Eukuan issishuepan nikatshishkutamatsheshim katshishkutamatsheutshuapit
Eshe, Ukaumau-Assi, eukuan ne anu menushit tshetshi manapashtat tshekuannu! 
Muku anutshish, ueshami-aieshkushiuiniku ka taniti anite assit
Minupinanu anutshish, minu-tshishunakanua mitshuapa, utapana takuana tshetshi papamipatananut, atusseu-katshitapatakaniti tshetshi aimitunanut mak kassinu kutak tshekuan, muku tekuaki neni ussi-aitapashtauna, takuan kie tshe ui ussi-aitinanut
Enuet mishkut, tauat kauassiuht mak eka ka ishpish auassiuht e uitshi-nanatu-tshissenitahk mak meshta-shapenitahk miam tshinuau ua mishkutunahk tshekuana mak ua nakaihk ka uinnakutakannit assinu
E atshunakanit tshekuan mak nishuau e mamitunenitakanit eshku eka aiakanit tshekuan, eukuan ne anu menuat etenitakanit
Muku ua apashtaian tshekuan nikanueniten kie apu ashtanite ishpish minuenitaman
Minutakuan! 
Eshe, menu-mamitunenitakaniti, Larinie mak nin, takuan tshekuan tshe tutamat tshe nipik  nika natshi-uauapatenan, nika tshishkutamatishunan mak nika ui nishtutenan eshpanit ashit neni kassinu uepinashuna
Nika mishkenan tshe ishi-uauetashtaiat tshe matinueiat ka ishi-mishkamat ashit kassinu auen tshetshi etatu minuinniuimakak assi anite nutim etaiaku
Nimishta-minueniten pietaman ne! 
Matshiku ma, mishta-mishau tshekuan tshe ui mishkameku!
KASHIKAT
MAMUSHATSHINAKANUA UEPINASHUNA; 
THERIA MAK LARINIE TSHIKA NASHAUEUAT KAUEPINASHINITI, ANITSHENAT KAIATUSSESHIHT KA MAMUSHATSHINAHK UEPINASHUNA
E NISHIHT TSHUITSHEUAKANNUAT TSHIPA MINUENITAMUAT E TSHISSENITAHK ANITE ESHPANNITI NUTIM NENUA MASSIMUTEUTA KATSHI ITUTATAKANNITI UPIMESHKANAT
UEMUT MISHKUT, APU UPIPANITI MIAM NIPI UESHAKANIT TSHETSHI NIPISHAPUTSHENANUT MAK UENI-TSHISSITUTAKANIT!
Oh tshitapata uenashk! 
Papanu ka mishat utapan
Kuashkuti! 
Mitshimi! 
Tshinashatin nika kuashkutin! 
Tshika natshishkatunan nete uepinashun-assit!
Ouf, shash niminu-mitshimin!  
Oh matshimakuan!
ESHPISH TAT ANITE NIUTINNIT LARINIE
THERIA TSHIPUNAMU USSUN/USHKUSH
UNUIPANU INNU-ASSIT NE KA MISHAT UTAPAN, NETE MISHTA-MESHKANAT ISHPANU
THERIA UAPATAMU MESHKANANU PEMIPATAT ASHIT UIKANISHA TSHETSHI ISHPAITUHT NETE KA UITSHIHT
APU NITA SHUKU ISHPISH KATAKU UITSHIT ISHPATAT THERIA
Ka mishat utapan apu punit e mitshit massimuteuta, miam eka nita tshe shakassinenit utai
Tanite ma ut tshi ishpish anema uepinakaniti tshekuana?
Uitshiku!
Akua!
Miam a?
Natshi-kukuetshimatau kauepinashusht
Kuei, nui minu-kanuenitenan assi eku ne ui ishi-atusseiati, nipa minuenitenan tshetshi tshissenitamat tshekuan etutameku ashit neni nutim uepinashuna
Ka kanuenitahk assinu!
Minuau etutameku!
Eshakumiminashtakana, nimamushatshinenan mishta-mitshet uepinashun-massimuteuta ute ka mishat utapanit, ekue papakaik tshetshi apishashiniti nenua uepinashuna
Nitishinikaten e shuenitaman, ka mishta-ukashatshimut
Ute tshititanau eshinikatakanit ka mishta-mishat ka anauakaitshenanut, nete mitshet tatutamin innu-assit
Anauakaikanua uepinashuna anite meshta-mishati ka munaitshenanuti
Ueshami-shakassineti ka munaitshenanut, kutak ekue munaikanit, shakassinitakanu, kutak ekue tutakanit minuat
Ueshami-shakassineti, ekue takuak tshetshi mishitakanit anite uepinashunanut kie tshetshi mishkakanit kutak
Apu uetak, kushtikuan tshetshi uinnakutakanit assi, e nenenanut mak nipi, eukuan uet eka auen ui kanuenitak anite pessish epit
Ninishtutuauat, shutshimakuan! 
Mak mishta-mitshena uepinashuna!
Oh, mitshena tshekuana uiepinakaniti, namaieu an uepinashuna
Mitshet tshekuana kau tshipa tshi apashtakanua  ait tshipa tshi apashtakanu, tshipa tshi patshitinikanua, manapashtakanua kie ma tshipa tshi tutakanu ussi-assi
Apu anu tshipa animan
Etenitaman nin, passe neni tshekuana, apu auat tshipa ui apashtakanua miam nameshkuai-massimuteuta kie ma putaia ka uepinakaniti
Patshuian-massimuteush tshipa tshi apashtananu tshetshi ashtaiaku ka ishi-ataueiaku, putai kau tshipa tshi apashtakanu tshe shakassinitaiaku eshakumitshishikua, eukuan ne tshipa tshi tutenan
Nuapaten, nasht mashten tshipa ishinakuan tshetshi takuaki ute tshekuana
Eukuan ne miam
Tshitshisseniteti a kashikanit, ute tshitassinat, papeiku etashiaku 720 kg ishpish tshuepinenan uepinashuna peikupipuna? 
Anu kushikuan mak at meshta-mishishtit mush! 
Eshe, e manapashtakanit mak e tutakanit ussi-assi, tshipa tshi atshunenanu tetaut ishpish eshpishati uepinashuna ka anauakaikaniti
Ah tshipa minuenitakuan tshi anuepianakue… 
Tan ma tshipa itenitamu uin Ukaumau-Assi, tshipa mishta-minuenitamu kie uin!
Tshinashkumitinan katshi uitshiat
Nika mishta-atussenan tshetshi nishuau mamitunenitahk innuat ka taht innu-assit eshku eka uepinahk tshekuannu
Mamu, tshika tshi natukuianan Ukaumau-Assi ka akuikut umitshim!
Kauepinashusht nitikutan iapatannit tshetshi manapashtakannit
Tshitapata, «apashtakanit» takuan anite aimun, miam kau e apashtakanit tshekuan
Etutshe ne tshetshi issishuenanut e ussi-tshitshipanit tshekuan neme eshtakaniti nete ka manapashtakanit?
Tshekuan eshpanit minuat? 
Ishpanu a ne mashinaikanuian nete assi tekuaki mashinaikanuian-utshua? 
At shuku eka anema tshekuana apashtain
Apu uapamitan tshetshi tain uatikut shiakassineti mashinaikanuiana e nutiminakaniti… 
Nete nitshit kie, nikaui ashtau kie uin putaia e shikuaniti, nameshkuai-uishkuenashuna mak nekanissa nete ka uasheshkunaniti miutit… 
Mataunakuan ne e mamushtakanit
Nuapateti kutak ka mishat utapan miamushatshinak nenua ka uepinakanniti anite ka uasheshkunaniti miuta tekuanniti upimeshkanat, namaieu ne ka mishta-ukashatshimut
Nete ishpanu ne kutak ka mishat utapan nete ka mishanit atusseutshuapit
Shatshuapatetau anite eshpanit!
Ninishtuapaten nin, ka manapashtakanit
Nituten anite katshishkutamatsheutshuapit
Tshashi-apashtaiani mashinaikanuian, nete nitashtan ka uasheshkunat miutit mak at kauepinashunanut
Apu animak
Mishta-tshishipanu ne ashpishteshimun ka pimipanit
Thekuannu etutahk anitshenat nutim innuat?
Mishta-tatueuetakanu! 
Mitshena nemashina ute! 
Mishketau anite eka ishpish aiatshinanut mak auen tshe kukuetshimaku ua tshissenitamaku
KA MISHAT ATUSSEUTSHUAP
EKUTE ANITE TIATIPANNAKANITI TSHEKUANA
E NISHIHT TSHITAPATAMUAT NAMASHINA MAK KAIATUSSESHINITI
MASHKATENITAMUAT
MISHUE AIATSHINANU
MIAM ANITE ANISHKU-ENIKU-UATIKUT
Kuei! 
Tshipa tshi a uauitamunan eshi-atussein? 
Tshekuan etutameku ashit nitshiashi-mashinaikana, nitshiashi-pishteu-putam  mak nimushum unashup-nekanissa?
KAMANAPASHTAT   Kuei eka ka shakuenimuht, mitshena tshikukuetshitshemunuaua! 
Minu-takushiniku ute ka tatipannakaniti tshekuana
Apu animak, ute, nitatusseunnan, eukuan tshetshi tatipannamat tshekuana
Nutinenan ka uasheshkunati miuta mak…
KA UASHESHKUNATI MIUTA!
Eukuan miam
Usham auenitshenat ashtauat mitshet tshekuana eishinakuanniti mamu, takuan tshetshi tipan ashtaiat
Mashinaikanuian mak ka tshishpakat mashinaikanuian, nameshkuai, pashpapuakan mak assikuman, tatipan nutim nitashtanan
Ha, apu animak!
Muku, takuan tshetshi naikamat
Passe tshekuana eka tshi manapashtakaniti takuana anite miuta ekue takuak tshetshi utinamat
Miam umeni, nishu mitasha pekuneiati, metuakana eishinakuaki mitshetuait nameshkuaia, ka pikupanit kaimitunanut, pineuat kie ma papatshitakuat, apu manapashtakaniti neni ute
Tan etutakaniti neni utin?
Ait tshipa tshi itutatanau, ashit tshikanishuauat
Neni matshunisha mak metuakana eshku e tshi apashtakaniti
Nete ka patshitinakaniti matshunisha tshipa tshi itutenau kie ma atauitshuapit ka utinakaniti tshekuana shash ka apataki tshetshi minu-apashtat kutak auen, 
Eku neni mishtikua, anite ka mamushatshinakaniti tshekuana
Neni pineuat eka ka minushiht, ka anupanit peshaikan, ka pikupaniti kaimitunanuti mak uikuaia ka ishkuateti, uinnakuana mak kushtikuana
Takuan anite tshe itutatakaniti, utinamuat nenua ka anupaniti kueshtikuaki  ka itapashtakaniti mitshuapit
Wow , e manapashtakaniti  mak e minu-kanuenitakaniti uepinashuna, minuau eshi-atussenanut!
Uemut uin, muku apu mishta-animak
Ashit tshuitsheuakanat mak tshikanishat, tshika tshi tuten
Shash uemut tshitikutautakupan, tshin an tshitatusseun etapashtain tshekuan
Eukuan, anu eka ianimak, tshetshi apashtain ne muku eshpish nutepanin
Eshe, eshe, niminu-nishtuten
Nika uauitamuauat nikanishat tshiueiani
Muku takuan kutak nikukuetshitshemun
Tshekuan etutameku ashit neni nutim uepinashuna katshi tatipannamekui?
Akua, namaieu an uepinashuna, nasht an kutak tshekuan
Ka mishta-apataki etapashtakanit an
Katshi tatipannakaniti, atamakanuat nenua eishinakuanniti tshekuana anitshenat kamanapashtaht ekue tutahk ussi-tshekuana ashit nenua tshiashi-tshekuana
Minuanu nenu Ukaumau-Assi mak minakanuat atusseunnu mitshet auenitshenat!
Mmm apu nishtutaman niteniten …
Utina mate nameshkuai-putai
Pimi apashtakanu tshetshi tutakanit nameshkuai. Apu mishkutshipanit ne pimi kie uinakutakanu assi
Mishkut, ne ut e manapashtakanit, tshiashi-putaia mak kutaka putaia mamushatshinakanua, tshishtaputakanua, papitshissipitakanua, apashakanua kau ekue tutakaniti tshetshi takuaki ussi-putaia
Ekue eka apashtakanit mishkut ussi-pimi
Peikushu ne etutakanit ashit tshiashi-nekanissa ka nakashit assikuman iapashtakaniti tshetshi tutakaniti ussi-nekanissa
Apu mishta-apatak shuniau mak apu matenitakuak anite assit
Tutakanu mashinaikanuian anite ut ka tshishpakat mashinaikanuian iapashtakanit tshetshi ashtakaniti uaua mak tshiashi-mashinaikana ka atishauiatakaniti? 
Wow, tshekat matau-pikutakanu…
Kamatau-pikutaht ka manapashtaht au ninan! 
Muku eka uni-tshissitutamuku, apu tshika tshi matau-pikutakanit eka uitshiueiekui tshinuau, tshikanishuauat mak anitshenat ka taht tshitinnu-assiuat
Mitshuapit an tshitshipanu e manapashtakanit! 
Ashit neni ka ushimutuaieku anite ut kauepinashunanut, tshitatshunenau tshuepinashunuaua ekue tshi tutamat mitshet eishinakuaki ussi-tshekuana
Mamu nitatussenan tshetshi shaputue minuinniumakak Assi
Mashinaikanuian, ka tshishpakat mashinaikanuian, nameshkuai, pashpapuakan mak assikuman  niminu-nishtuten
Eka tshi atshunamani kie ma kau apashtaiani, nika minu-manapashtan
Nipakusheniten tshetshi mishta-shiuenit niush ka uasheshkunat!
Nin uin, nishiuen
Nikanuenimau anite uapimin ka nimauian
Apu auat takuannit tshetshi uishkuenakanit tshetshi pamutaiakanit, mishta-minuau!
Tshekuan tshe tutamin ashit ne utei-uapimin? 
Tshipa tshi a uepinau anite ka manapatshiat uapimina tshetshi tutuat kutaka?
Minuau eshi-kukuetshitshemuin
Ninishtuapamau auen tshipa tshi uitshikunan
Ka metueuiat auassa anite kauassiuniti uitshinit, uin nenu tshitapatamu mamu ka patshitinanunit, minu-nishtuapatamu ka nitautshiniti, mina mak patshitinauna
Shatshuapamatau!
Utshimashkueu kapatshitinasht! 
Ninanatu-tshissenitenan tshekuana ne e uauitakaniti uepinashuna
Shash nitshi mishkuananat ka manapashtaht mashinaikanuiana, nameshkuaia, pashpapuakan mak assikumannu, mak nitaimiatananat anitshenat ka uauetinahk ka kushtikuanniti uepinashuna
Muku tshin neshtuapatamin ka nitautshiki, uitamunan  tanite nipa tshi mishkuau ka manapatshiat utei-uapiminai?
Minuau ne etenitamin  ua manapatshit ka anupanit uapimin
Apu tshi manapashtakaniti kanitautshiki mak uminimuaua, muku tshi mishkutunakanua tshetshi nitautshiki kutaka
Ka ussi-tutakanit assi ishinikateu
Tshipa tshi ashit tshi ashtakanu ka anupanit mitshim mak mashinaikanuian-kashititsheuna
Ashtamiteku, tshika uapatinitinau mamu ka uauetashtakanit ka ussi-tutakanit assi
Inniuimakan anite pitute!
Uemut uin, nasht shakassineuat anite manitushissat
Tshetshi tutakanit assi tshetshi minu-nitautshik, nitashtakanit anite tshekuan ka inniuimakak, kie ma shash ka inniuimakak, miam tshuapiminim ka anupanit
Tshika nanaushu, tshika minu-muku manitushissa ka taniti anite assit
Takuan tshetshi ashuapatakanit, tshipa tshi minekash ashuapatakanu mak takuan tshetshi nishtuapatakanit tan tshe tutakanit
Nimishta-minuaten e piminueian
Tan eshpish ashtakanit tshekuan?
Nishuau ishpish ka tshishtemauaput tshekuana mak peikuau ishpish ka shipekuti tshekuana
Euh , issishuemakan a tshipa tshi muku anakanuat tshakunau-kanakunassat mak ka anupaniht uapiminat ka shipekuht?
Hahaha , ka uitapeut! 
Mauat uin
Neni ka tshishtemauaputi tshekuana, miam uapikuna ka ui pashteti, nipisha ka nipumakaki, piupitshikana kie ma mashinaikanuian-kashititsheuna. Mishta-mishau anite eshinikatet carbone 
Neni ka shipekuti tshekuana, mishta-mishau anite eshinikatet azote
Miam ka anupaniti mina mak patshitineu-mitshima mak ushkanauana
Nanitam amisseikanua neni ka ashtakaniti mak nakatuenitakanit tshetshi minumuat ne ka mamushtakanit mak tshetshi nenemakak mak tshetshi ashuapatakanit tshetshi atussemakak
KAPATSHITINANANUNIT ITUTEUAT E NISHTIHT
USHAM UI TSHISSENITAMUAT
THERIA UNUITISHINAMU USSISHIKUKAUN KA MISHITAKANNIT TSHEKUANNU TSHETSHI ETATU PESSISH AITAPIT
Tshekuan tshe ishpanit natshe?
Anitshenat ka mishta-aiapishissishiht manitushissat mishkutamuat nenu ka takuannit anite ekue tutahk ussi-assinu, mishta-uenutishimakanit ne assi, eukuan ne meshta-uitshishtahk mitshiminu ka nitautshiki tekuaki anite tshitshishtikannat
Minuau tsha?
Eshe, nimishta-minuaten ne etenitakanit tshetshi ka minakanit tshekuannu assi
Niminikuti uapimin, nipatshitinamuau utei eka ka mitshian, ekue tutakanit ussi-assi tshetshi ashamakaniht ka ussi-nitautshiki
Nikukuetshimitishun auen nenu itenitamukupan tshetshi tutak meshta-minuanit tshekuannu
Ukaumau-Assi, uemut uin! 
Ne ka tutak ussi-assinu ute tshishtikanit, nenu eshpannit assit tshissinuatshitapan
Minashkuat, Assi nenu kassinu uauetashtau
Tshuapaten a, tekuatshiki, neme netaunanuti, mikuaua nipisha ekue patshitiki enat
Muku uin, neme kutak nipinnit, apu uapatakaniti nipisha enat, miam e itshepaniti etenitakuak, muku anite tshitshue…
Assi an tutamu ussi-assinu! 
Ninishtuten
Tshetshi tutakanit ussi-assi
Assi uitshi-atussemeu ukupaniema kanaikaminiti mak kamanapashtaniti ka taniti assit
Manitushissat anat mak ushkuetuaiat tshe mishkutunahk nipisha tshe tutahk mitshiminu tshetshi mitshiniti mishtikua mak kanitautshinniti…
tshe nitautshiki mak tshetshi tutahk ussi-nipisha neme kutak pipun!
Tshinashkumitinan Utshimashkueu kapatshitinasht!
TSHIUEUAT UITSHUAT THERIA MAK LARINIE, MISHTA-TSHISSENITAMUAT USSI-TSHEKUANA
SHASH MAMITUNENITAMUAT TSHETSHI TUTAHK USSI-ASSINU NENE UNUITIMIT UITSHUAT
Tshitapata
Utshimashkueu kapatshitinasht tapueu
Tshitshissituten a nipisha ka mishta-mitsheki, miam utshu ka ishinakutaiaku tshetshi kashushtatishuiaku? 
Shash tshekat apu takuaki anutshish
Nimishta-minueniten uiapataman eka tekuaki nipisha, anutshish nitshisseniten eshinakuaki miam ka uitshiueti tshetshi minu-nitautshik Assi
Mitatenitakuan mishkut, namaieu ne eshpanit ashit tshiashi-nekanissa kie ma nameshkuai-putaia
Eshku anite takuana!
Apu itenitaman meshta-minuanit nenu anitshenat assit ka manapashtaht… 
Mak ashit, eka apashtakannutakue, anu minuat tshipa minuapan!
Nukumish mak nituss, natukunishat anat, nitipatshimushtakutiat, peikuau, nishka natikushapanat. Mishta-akushiumatshunishapani
Tshitapatamueshapanat ushkatanu ashit utatusseuakanuaua
Nessikaneta mak nameshkuaia ka aiapishashiniti mishkamueshapanat. Eshpish mishta-mitshetinniti, ekue takuannikue tshetshi matishauaht uenashk
Tshipa iteniteti a?
Mishta-kushtashtakuan ne etatshimuin!
Nikukutshitmitishun, tan eshpish minekash tshe ashteti neni uepinashuna minashkuat eka tshekuan tutakanit tshetshi utinakaniti
Tshititeniten a nitauassimat mak nitauassimat utauassimuaua mak anishenat tshe taht aishkat tshika tshi pimuteuat uiashkamanit minashkuanu? 
Tshetshi mamushatshinahk kanitautshinniti, tshetshi unaitsheht, natauht mak kusseht, tshetshi nipaiaht aueshisha menuinniuniti?
Apu tshissenitaman, kie nimamitunenitamikun
Shatshuapamatau nimishikaun, mishta-tshissenitamu tshekuannu
Tshitshissituten a? 
Tshuitamakutanan tshekuannu essishuemakannit pinatshipanu! 
Tshishkutamuakanu tshetshi ishi-atusset ka nishtuapatak eshpannit pitute uianit ka inniuniti mak tshetshi atusset ka tshishpeuatak aueshisha mak mishtikua
TEKUSHINIHT ANITE UMISHIKAUNA, E NISHIHT TIPATSHIMUSHTUEUAT KA ISHPANIHT MAK UITAMUEUAT ESHI-KUSHPANENITAHK
UMISHIKAUN
Wow, anema tshekuana tshitshissenitenau, kauassiuht! 
Tshimishta-minuatenauashapan ume napik! 
Mitatenitakuan muku tshitapuenau e kushpanenitameku
Eka tshekuan tutakaniti, neni uepinashuna, minekash anite tshika takuana!
Tan ishpish minekash?
Tatipan ishpish minekash takuana
Mate, tan eshpish etenitamin tshipa ishpish takuan tshetshi eka nukushit pitshu kie ma eka nukuak papinama- mashinaikanuian?
Pitshu kashiuashiu, mishta-uitshitamutshenat manitushissat… 
uiesh nipa issishuen kutunnu/peikunnu e tshakashtet kie ma kutunnu/peikunnu ashu patetat?
Mauat nititeniten
Patetat-tatupipuna tshipa tshi pimipanua eshku eka nutim pinatshpanit
Mak etenitaman nin, apu itenitaman menushiniti pitshua tshetshi muaht manitushat… 
Kie ma muku eshinakushit auen
patetat-tatupipuna, mishta-minekash!
Eshe, muku anite uiauitakanit e nanut tshekuan, patetat-tatupipuna, tshishipanu an
Nekaniss nekatakanit, uiesh kutunnu tatau ishpish minekash takuan tshetshi eka nasht nukuak
Muku takuan anu minekash tekuak! 
Nameshkuai-anapi kutuasht-tatumitashumitannuepipuna tshika takuan, 
eku nameshkuai-putai peikumitashumitannuepipuna nuash peikutshishemitashumitannuepipuna tshetshi eka nukuak, tshipa itenitetau a?
Anu minuat, ne eshinakuak tshekuan e tshishenniuimakaki mak tshemunashteti ashit pishimut eshteti, ekue papikupanit, mishta-aiapishashua
Ekue pishti-mitshiht aueshishat ekue akuikuht
Tshitshissenitenauatshe, neme niashatumakak eshi-mitshishunanut, anitshenat anu e apishissishiht mukuat nenua ka mamishishtiniti, ekue akuikuht kie uinuau
Mishta-kushtikuan!
Peikutshishemitashumitannuepipuna… 
Mishta-tshishenniuimakan miam anitshenat tshiashi-katshitusseuat!
Hi, hi, apu uesha ishpish tshishenniut, muku eshe, tshinuau
Shateiakui peikutshishemitashumitannuepipuna, muku tshinanu tshipa tanan
Eshku apu ut takushiniht mishtikushuat
Tshipa tshi natshishkuanan peiku kapapamishkat uetshipanit akamitshikamit, mauat uin tshiashi-katshitusseu…
Mishta-anema tshitshisseniten tshekuana!
Ne tshessenitaman, takuan tshetshi nakatuenitamaku tshuepinashunnua
Eka akua tutamakui, tshika uinnakutauat assinu mak nipinu tekuannit shipissa tshe ishpanit nuash uinipekut, tshe uinakutakanit nutim eshpitashkamikat assi
Tshukuminu mak tshimushuminu tshitikunanat tshetshi ishpitenitamaku Assi mak kassinu ka inniuht
Tshitshissiumikunanat Ukaumau-Assi, eukuan ne muku tshitshinan mak kassinu tshekuan tiapitik
Tshinanu an ka kanuenitahk assinu
Ashit kassinu ka ishi-tshissenitamaku ume nipinut
Tshipa tshi mishkutunenan tshekuana mak takuan tshetshi tuiet aiatshiaku tsheshi ushimutuaiaku tshitassinu tshetshi eka uinnakutakanit!
Eshe, kaimitunanut/aimu-mishtikut itutetau
Nishuau kie ma nishtuau e itatsheuaku, tshipa tshi uauetashtanan tshetshi mamu naikakanit assi
Mamu, tshika tshi uitshianan Assi tshetshi minuinniut mak tshetshi utinamaku uepinashuna!
Minuau etenitamin! 
Aimiatauat ashit kassinu neni ka aimituht anite atusseu-katshitapatakannit mak kaimitunanunit! 
Tshipa tshi ashit mishta-metueunanu, tshipa niminanu mak tshipa makushenanu tshetshi pushukatitishuiaku ka ishpish minu-atusseiaku! 
MISHTA-ASHITSHIUAT E NISHIHT
TSHIKA UI UTSHEPIUAT UI UAUETASHTATAUI KA UI MISHTA-NAIKAKANIT ESHKU EKA TSHITSHIPANNIT E TSHISHKUTAMATSHENANUNIT KAU
Mishta-aishpanu! 
Ekue tshi naikakanit mamu! 
Kassinu auen uauitshiuepan 
Nuitshi-katshishkutamuakanishiminanat
nikanishinanat
tshishennuat
kapinikutsheshiht
kakussikuashuht
kupanieshat kaimitunanunit/aimu-mishtikut
ka kanuenitak mashinaikana
ka pimipaniat ka uaueshianiti mishkumia anite ka shushkatianut/shunashkuateikanit 
ussinitshishuat ka atusseht atauitshuapissit
auat innu-utshimau mak pitau-utshimauat
Tshitapata nutim massimuteuta ka shakassinitaiat!
Nuauitamuatananat tshekuan mak neni ka manapashtakaniti tshekuana meshta-minuati, ekue tatipannamat. Tipan nitashtatan neni tshitshue uepinashuna ka mamushatshinakaniti
Nashatakanu ka aitiat, tshika ashtakanua ka uasheshkunati miuta mak ka tshishtemauaput miush tshika takuan tshetshi mamushatshinakanit tshe tutakanit ussi-assi neme minuat metuenanut
Mishkutunakanu aitinanut, tshi katshitaikanu ne ka ui utitaikanit!
Eshpish mamutshatshinakaniti uepinashuna mak minuat ka metuenanut, mitshet nuitsheuakannanat anite innu-assit nitipatshimushtakutanat eitiht tshetshi kau apashtaht utaitapashtaunuaua, e tutahk ussi-assinu, mak mitshena eka uataman! 
Anu uet minuat anite, tshetshi tshissenitakanit shash apatenitamuat auenitshenat mak tshika takuan tshe aitinanut tshetshi kassinu auen uashkamanit etat
Ui tshissenitamin, nenu ua tutahk anitshenat innuat etaht nitinnu-assit uauitakannu ute tshe passetshinamin
Mishta-minuenitakuannu nenu eitiht mak apatenitamuat nenu! 
Nimishta-ashinenan/kashekanan uatshiat ute
Nitashupanitishutan, nuauitenan ka aitiat
Tshipa tshi natuten anite atusseu-katshitapatakanit
anite ut utatusseu-katshitapatakanimuat nuitsheuakanat ka atusseht anite l’Institut de développement durable des Premières Nations du Québec et du Labrador 
Tshika uapamauat ashit anite kanuat mak metueun-mashinaikanuian tshetshi shaputuepanin e nanatu-tshissenitamin tshekuan
Mishta-shapenitakuan ume! 
Nui nashatenan ussi-aituna
Kie tshin, tshipa tshi tuten! 
Tshuitshinan a? 
Ishi-atussetau ka mishta-pikutaht e kanuenitahk assinu
Mamu aiatshitau tshetshi ishinakuak Ukaumau-Assi nasht eka ka uinnakutakanit!
ATSHUNAKA TAKUAK 
ASSI MAK ANITSHENAT TSHE TAHT AISHKAT TSHIKA ANASHKUMIKUT!
Eshakumitshetshishepaushua
Nishakassinitan ninipi-putam kau ka tshi apashtakanit 
Nanikutini, shiapenitamani, minishapui anite nitashtan
Ekue eka aiaian mishkut tshekuan mennanut tekuaki anite putat ka uepinakanit
Nitashte-nipakuen kie apu uinnakutaian assi!
Niatshi-uitshiani minashkuat ashit nikanishat
unakana kau ka tshi apashtakaniti nitapashtanan
Niminuaten nitunakan ka uasseiat mak ka assikumanuti nimukumana, nitshakaimauna mak nitemikuana
Minakana ka mashinaikanuianuti, mauat
kie anite minakanit eshinakuaki styromousse 
apu tshekuan nitautshik! 
Mak ashit, 
ninatamishunan, ninataunan mak nikussenan, mitshim e minuat an, namaieu an ka uishkuenakanit
Akua nitutenan tshetshi utinamat muku ne ua apashtaiat tshekuan
Nete ka mamuitunanut
takuan anite mamu tekuaki metueuna, ka aiapishissishiht mak etatu ka mishishtiht tshe apashtaht
mamu tekuaki aitapashtauna kie apu aiaiat mishkut, nitauiashunan
Minuau e matinuematunanut anite innu-assit!
Tshetshi mautishuniaueiat anite e shushkuatiaiat/shunashkuateimat
niminunakutatan patshuian-massimuteuta, minuaua neni tshetshi ashtakanit tshekuan niatshi-atauenanuti
Apashtapanat nenu innuat niatshi-mitshimashutau kie ne innu-takuaikan mamitunenitamu tshetshi itshenak nameshkuai-massimuteuta anite innu-assit
Nimishta-ashinenan/kashekanan katshi itenitamat tshetshi tutamat!
KAU E APASHTAKANIT TSHEKUANNASHT 
APU ANIMAK!
Ussi-anakapeshakan/kassipishun nikanuenimau natauiani
Nitanakapeshakan/nikassipishun, nishteshikaun nenu utshiashi-anakapeshakana/kassipishuna
Apishissishinua nenua uin, muku miam nitishpitishkuauat nin
Ume etashpishuian, apu tshika ut uapamiht missipat!Uepinashuna nanimissiu-ishkutet ka pimipaniti, kushtikuana! 
Tshetshi kanuenitaman ussi-kaimitunanut ka takunakanit, nimishketi tshekuan menuat 
shash ka tshi apashtakanit nitaiati
Apu ishpish shuniaut kie matenitakuak anite assit
Nitshinat, nin an ka aitutak «ka naikakanniti nimaun-massimuteuta»! 
Katshi muk nipakueshikananim kie ma ninimaun
nitshiuetatan massimuteush nitshinat 
nitshishtaputan
niminu-naiken
Nipashen anite ka apishashit ka akutakanit tshekuan 
pishakaniapi/apish e akutakaniti massimuteuta! 
Uitenitakuan mak aieshkushteu kau ua apashtakanit
peiku, nishu, nishtu shash!
Nunisheti nitshiashi-kashipissipaniukup ka pakuneiat, e mamishati kakashkatshati nitishinakutati
Ussi-kashinikaniti nikanueniten anutshish tshetshi naikaman nikapimautishun ka ishkuteushit! 
Tshitapata eshpish uashashkuteshit!
Mishta-akua nituten neni tshimishaun-titipinakanissa ka tshishpakat mashinaikanuian ka ishininakuaki
takuan tshetshi manapashtakaniti tshetshi tutakaniti ussi-mashinaikanuiana
Nitapashtan kie tshetshi tutaman ussi-tshekuana
Tshitapata nussi-tapishkatsheun
Apu takuak anu menuashit tshetshi manitikanauapishuian
Nitishpish mishishtin mak shutshishin tshetshi unuitataian ka uasheshkunat miush
eukuan ne anu menuataman eshi-atishauiatet
nin an nitatusseun
E manapashtakanit mashinaikanuian, pashpapuakan mak nameshkuai tshetshi tutakaniti ussi-tshekuana, 
mishta-minuau!
Katshi atishauiataman nikan mak utat nimashinaikanuianimit, nipitukunen e mishta-shitinaman, hop! 
anite ka uasheshkunat miutit, nipimushinen  
nishtu e atshitashunanut anite ka pimushinnenanut tuan utapiunakanit
Nitem ka mishishtit Qimmiq makutamupan nenu nitatusseu-katshitapatakaniminu ka papakanit
Apu uitenitakuak… 
Apu minuat shash, tshetshi manapashtaian, nika patshitinen anite atauitshuapit kie ma anite ka utinakaniti neni atusseuakana
Ninanatuapatitsheti anite atusseu-katshitapatakanit, nimishketi mitshet anite nipa tshi itutatan
MINUAUE MANAPASHTAKANIT!
Nete ka mitshishunanut kanuaushutshuapit, 
nui tshimatanan ne ka tutakanit ussi-assi
Mak at tshetshi uepinamat kauepinashunanut, 
nitashtanan ka anupanit mitshim anite miutit ka tutakanit ussi-assi
Tshetshi atshunamat eshpish uepinashuiat, nitaieshkupinan  
ne eshi-tatipannamat tshekuana, nuauitshiaushinan!
Itutetau anite ka ussi-aitinanut! 
Uepinashu-miush mak ka uasheshkunat miush ushimuat anutshish, ka tshishtemauaput miush tshetshi mamushatshinakannit ka anupannit mitshiminu kassinu auen
Matshi ma anite ka tutakanit ussi-assi, ussi-aitinanu! 
Anite ka shushkatianut/shunashkuateikanit kie ma ka pinikutshenanut, apu tshika ut ishpish mitsheki  
tshuepinashunnua, takuan tshetshi minu-tatipannakaniti, tshinanu an tshitatusseunnu
Ninashatamuan eitit mashku mak kutakat kassinu tshekuannu ka mitshiht, nitshitauau nishim kassinu mitshiminu tekuannit utunakanit
E itenitakushian miam innu ka tutak ussi-assinu, eukuan menuat
MAUAT nitissishuen e nanutakanit tshekuan!
Nitinnu-assit, mishta-mitshena tshekuana e tutakaniti
Pessish anite aussat ka metueiakaniht, takuan anite mamu ka patshitinenanut tshishtikanit
Eshakumi-mashten-atushkana nituten ashit nukum
Tekuaki mashkushua kie ma nipisha nepumakaki, nitashtan anite miutit ka tutakanit ussi-assi
Neme kutak pipun, shash kassinu mishkutshipanu ekue takuak meshta-minuat assi ka apashtakanit tshetshi patshitinananut
Nenu eshi-atusset ne assi, tapue minuashinu…
NE E MINU-APASHTAKANIT KA ISHI-PIMIPANITAKANIT TSHEKUAN ANITE UT NANIMISSIU-ISHKUTET
TSHEKUAN NE?
Ne e minu-apashtakanit ka ishi-pimipanitakanit tshekuan anite ut nanimissiu-ishkutet, ashtanite an eshpish apashtakanit anu uet minuat ne tshekuan tshetshi pimipanitakaniti aitapashtauna
Ait eshi-uitakanit
pimipanitakanu aitapashtakanit tshekuan niutepanieku muku apu ishpish utinakanit eshi-takuak uashka etaiaku mak apu ishpish katshitaikanit ne assi.
TSHEKUAN MA?
Akua e aitinanut tshetshi minu-apashtakanit ka ishi-pimipanitakanit tshekuan, ekue eka ishpish ashtakanit anite shuniau kie ma anite eshi-takuak assit, ashit ma etatu ekue tshi minupit auen
Apu tapuenanut ne nakana ka itenitakanit, apu takuak tshetshi mishta-ashtakanit anite shuniau, kie ma tshetshi mishta-uaueshtakanit tshetshi uipat shuniatsheuatshenanut
Ute uitamatsheu-mashinaikanit, tshika mishkenau tanite uet tshipa tshi etatu minu-apashtanau ne ka ishi-pimipanitakanit tshekuan iapatak anite tshitshuaut eka e mishta-mishat tshe aitieku
Tshika uapatinikaunau ashit tan tshipa itatussenanu e apashtaieku anite tshitinnu-assiuat ka ishi-pimipanitakaniti tshekuana eka uanakutkanit assi! 
E TSHISHISHAKANIT MITSHUAP
E tshishishakanit mitshuap, uiesh kutuasht-tatunnu ishpitenitakuan eshpish apashtakanit nanimissiu-ishkuteu, tshatapatakanit nutim eshpish apatak ka ishi-pimipanitakanit tshekuan mitshuapit
Eukuan ne anu meshat eshi-tshishikashuieku anite tshuashtenimakan-mashinaikanuat. At shuku ume eshpish tshishiku pepuki uet mishta-apashtakanit ka tshishite, takuan tshipa aitinanu tshetshi atshupanit apishish eshpish apashtakanit tshetshi pimipanit tshekuan mak ne eshpish tshishikashunanut! 
Minupaniti, apashtaku neni tipaikana ka atshitashutshepaniti tshe ishpish tshishiteti.
Etatu tshi minu-uauetashtakanua mak tshipa tshi ushimutuanau nuash kutunnu/peikunnu neme eshpishtenitakuak neme nutim eshpish apashtaieku nanimissiu-ishkuteu tshetshi tshishishakanit mitshuap
Tshipa takuan tshetshi ishpish tshishiteti katshipaikanisha nishunnu nuash nishunnu ashu nishu °Celsius. 
Tatuau eshkupanitaieku peiku etakatet ushte nishunnu °Celsius eshpish tshishitet, amatshuapanu eshpitenitakuak nishu nuash patetat neme nutim eshpish apashtakanit nanimissiu-ishkuteu tshetshi pimipatakanit tshekuan.
Atshunamuku nishtu Celsius eshpish tshishitet tepishkati mak eka taieku anu nishtutipaikana
Etatu ui tutakanit tshekuan
apashtahk tipaikana ka naushunakaniti eshpish tshishitet e tshi uauetashtakaniti tipaikana mak eshpish tshishitet
shetshen tshika uauetashtamakana!
Pepuki, passinamuku akauekanuiana ishkanitshishikua tshetshi mineku tshishikau-pishimu tshetshi tshishishak katshipaikanisha mak tshipaimuku tepishkaniti tshetshi eka unitik eshpish tshishitet
Napiki, namitau aitiku!
Tan eshpish tshipa tshipaikanua mak passinakanua akauekanuiana? 
Eka tshekuan ashtaku anite nikan katshishapissiteshit.
Naikamuku pashpapuakana pepuki tshetshi etatu pitutepanit e tshishikashtet mak e tshishitet anite mitshuapit
Mannekut ashit shatshimeuiana/ka ianapishut anite pashpapuakana tshetshi eka pueiati pashpapuakana mak tshetshi eka akuakutiki/uipikutiki
Ka tshipussutakaniti pashpapuakana 
Ka ashu-tshipussutakaniti pashpapuakana ishi-uitshieu tshetshi kanuenitakanit anite tashtuit tshe tshishunakanit, anite takuan tashtuit pashpapuakanit mak anite nameshkuait
Uitshiueu ne eshi-tshishunakanit, etatu ekue minuenitakuak anite usham apu unuipanit e tshishitet, apu shaputue-nutik kie apu pueiat neme meshta-tshishiki, anu minuat tshiashi-pashpapuakana kanuenitameku
Tan tshe ishi-tshikamutakaniti tshetshi minumuti? 
Tshetshi ushimutuakanit shuniau mak tshetshi kau apashtakaniti neme  kutak pipun  
EKA apashtak ka pashikaniti pishkueuna tshetshi shitamutaieku ne nameshkuai
Tshikamuieku pitshu aitu ka akussuet anite uashka pashpapuakanit,  e shushuashit mak e uashkamat, eka tat ne nashimau ka pikut mak  eka e peshaikanut; 
Tshimishamuku ne nameshkuai, ashu shtak nishumitshitin uashka eshpishat pashpapuakan; 
Shitinamuku ne nameshkuai anite pitshut ashimit anite pashpapuakanit; 
Shitinamuku ne nameshkuai anite uashka mak enat pashpapuakanit tshe akussutaieku anite pitshut, tshika shipissipitenau apishish
TSHISSITAMU-MASHINAIKANISS 
Tshetshi eka pikupaniti anite eshi-tshikamut mitshuapit, eka nita nashikunamuku eshpish tshishitet nashiku kutunnu/peikunnu ashu patetat Celsius
Tshipussutakanu anite e pitute-nutik 
Minu-tshitapatamuku tshetshi ma minu-tshipaitshemakaki tshishtukana, nemeni uaueshi-tshitapatamuku ka nakaikaniti tshetshi pitute-takak mak anite enat tshishtukanit tshe mishkutunameku tshek ma eka minuati
Natu-tshissenitamuku tshetshi ma minu-tshipaitshepanikue ne ishkuatemissit/tshipaikanit ishpimitikussit
Ishinakuaki, tshe tshipussutaieku ashit pitshu ka tshi mannakanit anite uashka ishkuatemissit/tshipaikanit
KA MAMISHATI-AITAPASHTAUNA NANIMISSIU-ISHKUTET KA PIMIPANITI
Nuash kutunnu/peikunnu ashu patetat neme eshpish tshishikashuieku e apashtaieku tshetshi pimipanitakanit tshekuan ishpitenitakuana ne e pimipanitakaniti ka mamishati aitapashtauna nanimissiu-ishkutet
Tshipa tshi ushimutuakanu shuniau akua e aitinanut mak e nakatuenitakanit eshi-aiakanit tshekuan
Miam mate, neni ka mamishati aitapashtauna nanimissiu-ishkutet ka pimipaniti ka uishi-uitakanit ENERGY STAR®, tshi atshunamuat kutunnu nuash nishtunnu eshpish nutim tshishikashuieku ka apashtaieku tshekuan tshetshi pimipanitakanit mak ka tshishikashuieku tshetshi minu-pimipanitakaniti
Ka pitaikanit mitshim/ka pitauakanit mak katshissapissitesht  
Etatu uipat tshetshi tshishtet mitshim, tshipaimuku assikua ashit tshipaikana
Anu ui apashtaku ka tshishipanit e tshishishakanit mitshim, ka apishashit ka pitaikanit/ka pitauakanit mitshim, katepuesht ka tapititakanit kie ma metikat ka tshissikanit mitshim  
tetaut nuash nishuaush-tatunnu ashtanite ishpish apashtauat ka pimipanitakannit tshekuannu mak at ka mishat ka pitaikanit mitshim/ka pitauakanit
Eka ui shenamuku tshishtukan anite ka pitaikanit mitshim/ka pitauakanit tshe ishpish tshissameku mitshim  
nishunnu eshpitenitakuak ishpish unuipanu  e tshishitet tatuau shienameku tshishtukan
Uipat nakaimuku ka pitaikanit mitshim/ka pitauakanit eshku eka tshishtet tshimitshimuau, eshku ishpish tshika tshishiteu tshetshi tshishtet mitshim
Eka anu kutunnu e tshakashtet nikan tshishishamuku ka pitaikanit mitshim/ka pitauakanit
Takuana tshishin-tipaikana etapataki!
Katakat mak ka mashkutitatshepanit 
Ushtatshishinamuku neni ka mamishati aitapashtauna tshetshi tatshinuepanishit, uiesh nishtu-mitshitin ne etat utatshishi tshekamut utat katak mak ashtamitat, eka tati utatishi, uiesht patetat-tatumitshitin ushtatshitishinamuku eshpish
Uenashk tshipaimuku ne tshishtukan katakat kie ma ka mashkutitatshepanit
Uauetashtaku eshpish takat ne katakat, tashtuit nishu mak neu Celsius, mak ka mashkutitatshepanit sheku eshpish takat kutunnu/peikunnu ashu nishuaush Celsius
Eka ashtaku aitapashtaun pessish e tshishitet miam katshishapissitesht kie ma ka tshishtaputshinakananut
Kutshipanitaku tshetshi ashtaieku tshikamashkutitat-shepanuau uiesh e takat miam anakapit
Etatu apashtau ka pimipannitakannit tshekuannu kamashkutitatshepanit e shikuat tshetshi kanuenitak eshpish takanit  
nipi-putaia anite ashtaku
Apashamuku tshikamashkutitatshepanimuau eshpishtiti mishkumi uiesh 1/8 tatumitshitin
Ashinikan-utatshishi apatshieku mak at nameshkuai-utatshishi tshetshi eka ishpish kushtikuak tshetshi ishkuatet
At shuku tshepaikaniti, mitshet aitapashtauna ka mamishati mak ka aiapishashiti apashtauat peikuan nanimissiu-ishkutenu tshetshi pimipipatitaht eshi-takuak pitute (tipaipishimuan, ka uashtepaniti, ua katshitinahk nenu ka pimipanitakannit kataku ut mak kutaka tshekuana)
Nuash kutunnu/peikunnu ishpitenitakuan eshpish tshishikashieku tshinanamissiu-ishkuteu-mashinaikanuat
Tshi tutameku, pishikunamuku!
Nanimissiu-ishkutet ka  pimipaniti aitapashtauna 
Tshipaimuku tshitaitapashtaunuaua eka iapashtaieku 
(katshitapatakanit, atusseu-katshitapatakanit mak kutaka tshekuana)
Takuaki tshetshi nanitam shenakaniti, tshissipitamuku ne  « ka natshipanua uenapissish»
Pishikunamuku ka tapititakanit kaimitunanunit mak  ka ashu-tapititakaniti anite atusseu-katshitapatakaniti  tshashi-tapititaieku tshitaitapashtaunuaua
Anu  utinamuku aitapashtauna etashteti ENERGY ST AR®, neunnu nuash nishuasht-tatunnu ashtanite ishpish apashtauat ka pimipanitakannit tshekuannu nanimissiu-ishkutet etashteti « ka natshipanua uenapissish» mak at nakana ka apashtakaniti aitapashtauna
Uapekaitsheunakan mak kapashatshepanit 
Takuaki tshetshi aiaieku ussi-uapekaitsheunakan, utinamuku nikan ka pitashunanut, kutuasht-tatunnu ashtanite apashtau nipinu mak nishuasht-tatunnu ashtanite ka apatannit tshetshi pimipanitakannit tshekuannu anite ut nanimissiu-ishkutet mak at uapekaitsheunakan takut ka pitashunanut
Minu-shakassinitaku uapekaitsheunakan eshku eka tshitshipanitaieku
Muku eshpish minu-tshishikat, unuitimit akutashuku
Tatuau eshku eka apashtaieku kapashitshepanit, naikueku ne ka anapissiua ka taua kapashitshepanit
Eshakumi-shikuana mak eshakumi-takuatshina, naikamuku ne unuitimit ka takuanua ka putatitshepanit
Tshek ma eka minu-pashteti tshimatshunishimuaua, mannamuku ne ka minauaua ka tshikamua anite utatshishit kapashatshepanit mak natu-tshissenitamuku tshetshi ma eka papatshipanikue ne utatshishi
E UASHTENAKANIT
E uashtenakanit, ishpitenitakuan patetat nuash kutunnu/peikunnu eshpish apashtakanit nanimissiu-ishkuteu anite mitshuapit
Eiakaniti uikuaia eka mishta-apashtati nanimissiu-ishkutenu mak e mishkutunakaniti passe aitinanut, mishta-matenitakuan!
Uikuai assikumaniapissit ut ka uashtet
Eukuan ne nakana ka apashtakanit uikuai, kassinu auen nenu nishtuapatamu
Eukuan anu eka ka animak muku eukuan ne kie anu iapashtat nanimissiu-ishkutenu
Uikuai shuniauaput ut ka uashtet
Ne uikuai shuniuauaput ut ka uashtet, miam katshi tshinikuanakanit eshinakuak, neuau ashtanite apashtau nanimissiu-ishkutenu mak at uikuanu assikumaniapssit ka ut uashtenit
Anu minuau mak at uikuaia assikumaniapissit ut ka uashtet mak e piputet ut ka uashtet
Akua tutamuku  
shuniauapui anite takuan anite uikuat, mishta-kushtikuan uenuipaniti, anite unuitimit eshi-takuak mak eshinniuimakak
Tshek ma pashtipanit  
eka ui nenetamuku ne ka piputet, tatshinuepanitaku ne katshipaikanisht mak eka uepinamuku ne uikuai kauepinashunanut
Takuana anite e tshi itutatakaniti neni uikuaia  anite ka utinakaniti tshiashi-aitapashtauna/ka manapashtakaniti mak passe atauitshuapa
Natshi-uapatamuku anite atusseu-katshitapatakanit  www.recyfluo.ca etatu ui tshissenitameku
Uikuai ka mishta-tshishapissitet
Nashiku apishish apashtau nanimissiu-ishkutenu ne uikuai kie etatu apishish animan
Ume uikuai mak ne uikuai assikumaniapissit ut ka uashtet, tshishiteua mak minuau iapashtakanit anite e takat miam mate anakapit/atamatauakutshuapit
Uikuai nanamissiu-ishkutet ut ka uashtet
Ne uikuai nanamissiu-ishkutet ut ka uashtet, anite utshipanu anutshish ka ishi-mishkamashunanut e nanatuapatitshenanut
At shuku etatu apishish animaki, nenu espish ushimutuat nanimissiu-ishkutenu, ekue tshishikashupannit eshi-tshishikashunanut
Tapue, neni uikuaia etashteti ENERGY STAR nuash nishuaush-tatunnu ashtanite apashtauat nanimissiu-ishkutenu mak at neni uikuaia assikumaniapissit ka ut ut uashteti mak anu nishunnu ashu patetat-tatuau anu minekash minuaua! 
Ne uikuai, miam ne kie uikuai shuniauaput ka ut uashtet, mishta-apishish tshishiteua kie minuaua tshetshi apashtakaniti anite katshipaikanisha tshikaiashtet miam anite ishpimitakut tekuaki katshipaikanisha
Eshi-tshishikashunanut
Eshpish apashtat nanimissiu-ishkutenu
Eshpish minuat
Anu  tipaipishimuakan tapititak anite unuitimit uashtenimakana! 
Ashtueimuku uashtenimakana eka taieku anite katshipaikanishit
Passinamuku/shenamuku akuekanuiana tshetshi minu-tshikaiashtet
Nemeni Tshishe-Minashtakana, apashtaku uashtenimakana iapashtaht uikuai nanamisiu-ishkutet ka pimipaniti  
peikushteu-tatunnu ashtanite apashtauat nanimissiu-ishkutenu mak at ueshkat ka ishinakuaki uikuaia
Apu ishpish natahk manitushat mak shatshimeuat nenua uashtenimakana  nanimissiu-ishkutet ka pimipaniti  
minuaua iapashtakaniti anite etananut unuitimit!
NIPI
Eshpish apashtakanit tshishakamiteuapui ishpitenitakuan nuash nishunnu eshpish nutim tshishikashunanut ka apashtakanit tshetshi pimipanitakanit tshekuan
Takuana mitshet tshekuana tshipa tshi tutakanua tshetshi ashtanite apashtaieku ka ishi-pimipanit tshekuan  mak tshetshi ushimutuaieku shuniau!
Tshishakamiteuapu-uatakanashku kutunnuepipuna ishpish minuau
Nishtunakuaki e kuakuapishkat anite tshishakamiteuapu-uatakanashkut, ekuan shash e peshinakuak tshetshi shassikut pikupanit mak tshetshi nanautat tshekuannu neme unuitshikuti nipi
Anu tshekuan  utinamuku eshinakuak e tshi nakaikanit nipi, tshi nakaikanu e unuipanit nipi tshe ishpish uapekaikanikatatishunanut ashit shaputue eukuan eshpish itakamitet nipi!
Ui tshissenitameku, takuana tipaikana tshetshi atshitakanit ishpish minekash tshishtapunitishunanut! 
Apashtaku ne ishpimit ka unuipanit nipi e tshishtapunitishunanut eka anema nipi ka apatak
Tshikamutaku tshekuan utaipanit tshetshi eka ishpish tshishikut nipi
Apu mishta-animak, tshika uitshikuau tshetshi ashtanite apashtaieku nipi ishpish 60 % eka e atshupanit eshpish tshishikut
Tshishtapunitishuku anite ka nipaunanut e tshishtapunitishunanut patetat nuash nishuaush eshpish tshakashtet mak at tshetshi akutshimuieku anite ka tshishtapunitishunanut
Uenashku uaueshtak piapatshikuti ukatashkua
Peikuau e patshikut anite ut utaipanit eshakumi-tshakashtet apashtau kutuasht-tatunnueminakana piapatshikuti kutunnuetshishikua ishpish
Kanuenitameku katshishtaputshinakananut, nasht shakassinitaku eshku eka tshitshipanitaieku
Neme naushunamuku eka minekash ka tshishtaputatshinakananut mak pashamuku unakana e shenameku tshishtukan
Tatshikamapui apashtak tshetshi uapekautishieku
Tshipa tshi ashit tshishunenau tshishakamiteuapu-ukutashkueua ashit nameshkuai-utatshishiapia, apu animaki tshetshi tshikamutakaniti kie apu ishpish unitak eshpish tshishitet
E minumuat mak e akuakutik/uipikutiku
Eshpish minumuat mitshuapit, tshipa tshi mishta-katshitaimakan anite eshi-tshishikashunanut e tshishishakanit mitshuap mak eshpish minupiht auenitshenat anite mitshuapit
Tshipa minuau ishpish minumuat mitshuap uiesh nishtunnu nuash patetat-tatunnu
Sheku nishtunnu ishpish minumuat mitshuap, tshipa tshi akushu auen ukutashkueu kie ma tshipa tshi patshipanu anite eshi-nenet, eku shaputueshkakanit kutuasht-tatunnu eshpish minumuat, apu ishpish tshika tshishitet mitshuap mak etatu minu-nitautshina e akuakutik/uipikutiku anite mitshuapit (eukuan uet tshi uipat pikupanit mitshuap), kie eukuan uet tshi nitautshiki akushuna e tshi ashushkamatshemakaki
Puetamutiki pashpapuakana, niukuaki menumuat anite mitshuapit kie matshimakuaki, eukuan ne uet tshi tshissenitakanit ueshami-minumuat mitshuap
Tanite ut tshipa tshi atshunakanu  eshpish minumuat? 
Uenapissish nutekutaku apishish pashpapuakana, peiku nikan MAK peiku utat tekuak mitshuapit tshetshi unuipanit e minumuat
Eshe, auat pepuki! 
Pimipanieku ne ka utatak e piputenit peminueieku
Pimipanieku ne ka utatak e pitshishetenit katshi tshishtapunitishuieku
Eka pashanashuku pitukamit pepuki, eka pashanashuku anakapit/atamatauakutshuapit
Eka pashamuku mita pitukamit tshitshuaut
Ishinakuaki tshetshi anu 70 % minumuat unuitimit napiki kie ma shaputue mishta-minumuat anakap/atamatauakutshuap at shuku katshi shaputue-nutinitaieku, tshipa minuau apatshieieku ka utitak e minumuanit
TATSHINUEPANITAKAN
Anite mitshuapit, tshipa ui nutim mishkutshipanu e tatshinuepanit eshakumi-nishtu-tipaikana
Anite tshiashi-mitshuapit, mishkutshipanu e peikussimakak usham apu minu-tshishunakaniti tshishtukana mak pashpapuakana
Apu ne ishinakuak mishkut anite ussi-mitshuapa, kie eukuan anite menuat kuenenitakanit tatshinuepanitakan tshetshi minuat e nenenanut pitukamit
Nanitam petau e ussi-tatshinuepannit mak ashit, unuipanitau nenu eka menuanit kie unuipanitau kassinu eka menuanit e nenetakannit uetshipannit anite innua aitiniti (eshimakuak, e minumuat, e piputet patuananuti, e piputet uetshipanit etapashtakanit tshetshi naikakanit mitshuap, mak kutaka)
Takuan mishkut tshe ishi-pimipanitakanit eshi-kueshkaiat  
Tekuatshiki, pepuki mak shakuaki  
Mamishkut ishpanitakanu (nishunnu e tshakashtet e pitutepanitakanit mak neunnu e tshakashtet e mishkutshipanitakanit kie ma e natshipanitakanit)
Ne mamishkut eshpanitakanit, uitshiueu tshetshi tshetisht pitutepanitakanit  e tatshinuepanit tshetshi eka mishta-takat pitukamit usham tshipa  amatshuepanu eshi-tshishikashunanut e tshishishakanit mitshuap mak tshipa pashteu e nenenanut anite pitukamit mitshuapit
Tshetshi tshissenitakanit  
ishpimitakussit tekuaki ne ka tatshinuepanitakanit, mishkumi anite tshipa tshi tau mak tshipa tshi apueiau anite utatshishit uenuipanit e tatshinuepanit pepuki
Anu tshipa minuau mishta-nanikutini tshetshi pimipanitakanit
Napiki  Nasht nakaikanu
Kie ma Kau pimipanitakanu e tatshinuepanit (nasht apu pitutepanitakanit uetshipanit unuitimit)
Mekuat napiki, anu minuau tshetshi eka pitutepanitakanit e tatshinuepanit e minumuat uetshipanit unuitimit
Ishinakuaki tshetshi tapitiki ka tatshinuepanit ashit ka utatatshepanit e minunuanit anite mishiutshuapit mak takuaki uemut tshetshi pimipanitaieku tsheshi unuipanitaieku e minumuat mak eshimakuak, tshipa tshi uauetashtanau tshetshi anu uet mishat unuipanit e minumuat tshetshi eka ishpish pitutepanit e minumuat pitukamit
Utineku anu katatshinuepanit miautatshemakak e tshishitet (VRC), utinamu 70 % nuash 80 % eshpish tshishitenit uetshipannit anite  e nenenanut shash  ka apatannit
Tan tshe ishi-minu-uauetinameku tshitatshinuepanitakanuau?
Apatan  eshku eka uauetinameku, tshipaimuku mak pishikunamuku
Kaianapishiut
Tshipa ui naikuakanuat neuau peikupipuna
Tipan ishi-naikuakanu ishinakushit ka naikuakanit kie ma mauat, tshitapatamuku ne mashinaikan uatakanit eshi-uauetinakanit katatshinuepanit
Ka anapishiuti assikumana mak nutinepanitakan
Ka utatatshemakak apatshieku tshetshi naikameku neni ka anapishiuti assikumana mak ka putatitshemakak mitshetuau peikupipuna
Uaueshi-tshitapatamuku ashit shukushuku anite ut ka pitutepanit e tatshinuepanit unuitimit tshetshi mannameku tshekamutii anite tshekuana
Ka mautatshemakak e tshishitenitTakuan enuet peikuau peikupipuna tshetshi naikakanit ne ka mautatshemakak e tshishitenit, e tshishukamitenit nipiit mak e uapekaikanunit tshika akutitakanu
Ekue ashuapatakanit tshetshi tshishi-papatshikut eshku eka kau tshikamutakanit
Akua tutamuku  ne ka mautatshemakak eshi-pimipannit tshekuannu uetshipanit katatshituepanit (VRE), apu takuannit tshetshi akutitakanit kie ma naikananit ashit nipi
Takuan tshetshi naikakanit e pashtet
Utatshishi uenikaut nipi
Apatan tshetshi eka aiatinakanit ne nameshkuai-utatshishi uenikaut nipi ka pitshishekamut anite, mak tshetshi ashtakanit assiku anite uenikaut nipi
KAU KA TSHI APASHTAKANITI KA PIMIPANITAKANIT TSHEKUAN
Kau ka tshi apashtakanit ka pimipanitakanit tshekuan, anite utinakanu eshi-takuak assit mak kau tshi nitautshin tatupipuna eshpish inniut auen miam nipi e pimikut, kassinu eshi-nitautshik tshekuan (miam aueshishat ashit nipisha , miam mate mishtikuat), mak e pimipanit tshekuan e nutik ut, pishimu ut, e tshishitet assi kie ma nipi
Passe tshekuan eshi-takuak assit miam nipi e pimikut, e nutik mak pishimu natshishk tshika takuana itapashtakaniti tshetshi tutakanit ka pimipanitakanit tshekuan
Kau ka tshi apashtakaniti ka pimipanitakanit tshekuan, apu tutak ka piputuenu ka tshishishak assinu kie ma eka menuanit e nenetakannit, mak at iapashtakaniti ka takuak assit e tshi ishkuashakanit tshetshi tutakanit ka pimpanitakanit tshekuan (miam assiu-pimi, pimi, katshiteu) kie ma ka kushtikuak ka pimipanitakanit tshekuan
Apu shuku katshitaimakak eshpanit assit
Neni kau ka tshi apashtakaniti ka pimipanitakaniti tshekuan, apu shuku matenitakuaki anite assit, ekue eka shuku katshitaimakaki anite eshi-tshishikat
Niaushunakaniti tshetshi apashtakaniti ka pimipanitakanit tshekuan tshe kanuenitakanit shaputue eshi-takuak assi, eukuan ne menuat e tutakanit tshetshi minuinniunanuti, tshetshi minuinniuimakak assi mak tshetshi minuinniuht anitshenat tshe taht aishkat
KA APASHTAKANIT TSHETSHI PIMIPANITAKANITI TSHEKUAN UT TSHISHIKAU-PISHIMU
Kutikuniutshuapa mak assi nataunanut
Tshekat kassinu assia ka nataunanuti nete Essipit kanuenitamuat anutshish aitapashtauna ka mamushatshinahk e tshikaiashtenit tshetshi uashtenahk mak tshetshi pimipanitahk nipinu
Apu tshishiteht neni aitapashtauna, apu matenitakuaki pitukamit, ekue tshi minupiht anitshenat ka taht pitukamit, ashit ma apu papamutakaniti pimi-putaia
KA MISHTA-MISHISHTIHT APUAIASHKUAT KA PIMIPANITAKANITI TSHEKUAN E NUTIK UT
Eukuan ne anu uet minuat ne ka apashtakanit tshetshi pimipanitakaniti tshekuan ut e nutik kie eukuan anu uet eka animak
Nete kataku etananut, anite kataku uetutakanit pimi, anu ushimutuananu shuniau e tutakanit Ka apashtakanit tshetshi pimipanitakaniti tshekuan ut  e nutik mak at pimi
Nanimissiu-ishkuteu e tutakanit
Utinakanu e nutik ekue tshi tutakanit nanimissiu-ishkuteu
Neme eshpish nutik, eukuan eshpish tshi tutakanit nanimissiu-ishkuteu, eku e eshi-nutik, etashkamikat assi an nashamakan
E naneueiat/shinueiat, etatinati utshua mak anite takutauakat, eukuan anite menuat e tshimanakaniht mishta-apuiashkuat
KA APASHTAKANIT TSHETSHI PIMIPANITAKANITI TSHEKUAN UT NANIMISSIU-ISHKUTEU
E pimitshuak nipi, eukuan ne anu meshat iapashtakanit anite Canada-assit tshetshi tutakanit kau ka tshi apashtakanit ka pimipanitakanit tshekuan
Anutshish, tshi tutakanua ushkutimissa tshetshi minakaniht ka pimipanitakannit tshekuannu mamuituna kie ma tshetshi atamakanit Uepishtikueiau-tshishe-utshimau kie ma kutak assi
Nishtu tshekuana tshitapatakanua tshetshi tshissenitakanit tshe ishpish tshi tutakanit nanimissiu-ishkuteu  eshpish tshishishuak, eshpish ishpanat e kassekat mak eshpish minuat ne ka tutatshemakak nanimissiu-ishkutenu
Ne eshpish tshishitshuak, eshpishat nipi mak eshpish tshishipanit uet tshi tshissenitakanit
Tshetshi tutakanit nanimissiu-ishkuteu, tshipa ui takuan anite tshe tutakanit e tshishishuak shipu, anu uet minuat e kassekat, paushtikua, e tshissekat, e pashatinat mak uekunatshuak ne shipu
Atusseun tshetshi tshimatakanit ushkutimiss nete Val-Jalbert
Uitshiaushu innu-assi Mashteuiatsh tshetshi tshimatakannit ushkutimissinu tshetshi tutakannit nanimissiu-ishkutenu anite  Val-Jalbert anite shipit Ouiatchouan mak nete peikunnu/kutunnu ashu peiku paushtiku tekuak nete Mishtashiniu-shipit
Neni atusseuna utshipanua enut uatshi-atussemituht Mashteuiatsh mak ne mamuitun ka mamunak utenassa tekuaki anite pessish. Mamu ui tutamuat atusseuna tshetshi mishitakanit eshpishat ne ka pimipanitakanit tshekuan
Neme ua tutakanit atusseun  Val-Jalbert, ui tshimatakanu atusseutshuap tshe tutakanit nanimissiu-ishkuteu eshpishimakak 17,9 mégawatts mak ushkutim anite natimit paushtikut Maligne
Tshika atamakanu Hydro-Québec nenu tshe ishpish tutakannit nanimissiu-ishkutenu. Tshika ishpitenitakuan tshe ishpish shuniatshenanut neme nishunnuepipuna ashu patetat uiesh peikushteu-tatunnu neminiaua
Anitshenat ka mitshetunaht nishkat nete ishpanuat messekut shakuanniti, ekuta anite menuatahk etataui, nipisha, atushpia mak utapia anite ishi- mitshishuat. 
Napeshk mak ishkueshk natshishk mamu tauat, anite pessish nipit utshishtunuat tshetshi eka nipaikuht matsheshua mak kutaka pineshua. 
Tekuatshinniti, nishkat mak nishkissat nete akuanutinit ishpinauat, anu 1000 km ishpish piminauat tshekat peikuminashtakana!
Ne ka mishishtua katshitshikatuet, anite ishkuatipet shakaikana mak shipua tau, anite etaniti mishtikua e nipishuniti tshetshi mitshishut mak tshetshi uishtikashut. 
Mishta-minuateu mitusha, uapineu-mitshima mak ushkuaia. 
Peikupipuna, amishku tshi kuaueu 216 mishtikua! 
Mishta-innishu, ushkutima tutamu uashka uishtit, anite tshe inniuniti utamishkussima. 
Tshekat meshtiakanipan ut ushakaia muku anutshish, apu kushtikuannit tshetshi eka tat.
Nete minishtikuapishkut mak e kuanatiminit tauat missipat, mamu anite tauat. 
Mishta-mueu esha mak kamannakanekanakanniti, 20 m ut tshi kutshiu tshetshi kushkatat. 
Papamuteu napeship tshetshi minunakut ishkueshipa, nete utshishtunit umishtanipiuaiunit peneiauit ishkueship nete assit minishtikut. 
Utussuaua kanuenimikuat missipissat, minu-nakatuenimikuat. 
E uinnakutakannit nipinu matshi-tutakuat missipat.
Nuash patetat-tatunnuepipuna tshi inniu ashatsheu, nete etati atamipekut meshkuanit e kuanatiminit kie ma anite sheku ashinit. 
Shipeku, kaishkuteushu kie ma uasheshkunishiu, mishkutshipannu nenu ushkan-ashatshem eshpish nitautshit miam ne ashamakanish meshkutunaki utassikuman-akup. 
Pitshishkatamu mak papikutamu nenu eshi-mitshishut - pemituteua mueu, esha, manitusha mak kutaka – nenua kamakuanitshepanniti utitshia apashtau. 
Ishkue-ashatsheu mitshetu-tshishemitashumitannuemakannua uakuna kuenenitak uiat nuash e ushkueun-ashatsheuniti.
Anu minuatamu pishu etat anite e ushkatikushkanit mak at e shitashkueianit, anite metshetiniti uapusha, eukuannu nenu anu uiatshishtak umitshim. 
Tipishkau-natau e peikussit, apu petakushit pemuteti, mamishekannua ushita kie nuash 6,5 m tshi kuashkutu ua katshitinati uapusha pemipataniti. 
Shakuanniti inniuat pishissat, neuat. 
Anite sheku tshishtapakunit inniuat kie ma pitashue pashkutshitakut.
Apu mishue tat ne uapishtan, nete tshiashi-minashkuaua metshetiniti sheshekatikua makinnashta tau
Anite minuatamu e uatikutshet atamit pashkutshitakut kie ma e kuananit, mashkushua apashtakatsheu
Tshika mishta-minuapuat uapishtanissat inniutaui shikuanniti! 
Tepishkaniti natau uapishtan, aueshishissa ishi- mitshishu  anikutshasha, apikushishissa makuapusha
Mina/minisha, pakana, manitusha mak uaua kie mitshu eshpish ukashatshitimit
Nishuait anite tshi tau ne matameku/mashamekush, shiuaput mak eka ka shiuanit nipinu
Anite meshta-tatshikamunit nipinu tau mak e minutshuannit. Anite ut utshipanu shipua tshe ishpanit nete shiuaput. Ekute anite meshku-mitshishut  manitusha, kamannakanekanakannitimak kutaka namesha
Uapinishiu anite etati uinipekut eku nete shipit etati, etatukashteunakushu tshetshi eka tshikanakushit
Iamuti, anite shipit eshiniuapishkanit eka timinitashtau uauma
Miam utshashumeku etenitakushit, nishuasht-tatupipuna ishpish tshi inniu!
Mush anite tau etaniti mishtikua ka nipishuniti mak etaniti minaikua, sheshekatikua ashitinnashta
Ekute meshkak nenu uiatshishtak nipisha mak kauashikua. Nete ituteu tekuannitishakaikana mak massekupia, ekute e kutshit nuash 5,5m anite atamasset tshetshi natak atamipeku-mashkushua
Tekuatshinniti, uishakumushat mashikatuat tshetshi katshitinaht ishkuemusha, nemenu ishkuaiet shakuanniti tshe taht mushissat
Uipat tshissenitamuatmushissat tshe aitiht iapishissishitaui, uipat pimishkauat kie uitshauiuat
Mishanu utassi ne mashku, anite meshta-minashkuanit mak e atushpishkanit/shakanit pessishnipit tau
Ukashitshimu, kassinu tshekuannu mitshu  mashkushua, minisha/mina, aueshishissa mak ka muaniti aueshisha e nipiniti. Tshetshi uinnut nenu eshi-mitshishut.
Tekuatshinniti, uauetashtau uatashkum e kuanashkamikanit
Mashkussat, tshetisht 20cm ishpishtuat, tshika inniuat pipunniti tshe taht ashit ukauiuaua anu peikupipuna
Papeikussu ne kaku, anite minuatamu e tat mishtikut, pessish tekuanniti ashinia anite tshetshikashut
Ka tshitshikatuet an mak nipisha ka mitshit, tshitshikuatamu unatsheshkua mak nipisha
Miam tshinanu, uitshishtamu upueiashku-shinipashkutapuanu shakuanniti mak mishta-shapetinamu shiutakannu
Tekuatshinniti, napeiaku nikamu tshetshi katshitinat nusheiakua. Shikuanniti tshe pineiakut nusheiaku, peiku kakuss tshika tau
Patushmitshetu-tshishikua katshi inniuti kakuss tshika mashkaushinua nenua ukauiakua
Tshatshi-nitautshiti, kaku, uiesh nishtunnue-tatutshishemitashumitannueshinua ukauiakua!
Nitatusseshtuauat innuat nete innu-takuaikanit kaumikunimiht nete Akwesasne. Ka uitamatshet eshitshissenitakanit eshpanit kassinu eshi-nitautshik anite assit nitishi-atussen
Eshpish neunnuepipuna atusseian, nitishi-atusseti tshetshi tshimataian atusseutshuap tshetshiatusseshtakanit kassinu eshi-nitautshik, tshetshi minunakutaian, tshetshi uitshiuenanut e minunishtuapatakanit mak etshishpeuatakanit eshi-nitautshik tshekuan anite Akwesasne
Kakusset nin, kanataut mak mamutshatshinitshesht kie nimishta-minu-tshishikakaun tshetshitutaman neni tshekuana ka mishta-minuataman e tutaman euassiuian
Nitatusseun niminikuntshetshi kusseian (tshetshi mamushatshinikau nameshat), tshetshi natauian (tshetshinatu-tshissenimikau etashiht aueshishat mak pineshishat) mak tshetshi natamishuian (tshetshiatusseshtamanka nitautshiki tshekuana kie ma ka patshitinanuti)
Etenitaman nin, eshi-atussenanuti kanishtuapatak eshinakushiniti aueshisha, eukuannu nenu anu menuanit atusseunnu e tshi tutakinnu
Ka tutuakaniht assiu-kanuat anite atusseu-katshitapatakanit nitishi-atussen, nitutuauatassiu-kanuat
Pate, nitatusseshten tshetshi minupanit ka tshimikaitshenanut, tshetshinishtutatuht anitshenat kanatauht mak atusseutshuapa ka tshimikaitshenanut
Neniatusseutshuapa, ui tshimikaueuat mishtikua tshetshi takuak atusseun, eku anitshenatkanatauht ui kanuenimeuat mishtikua tshetshi kanuenitahk assinu mak aueshisha, ushamapatannu tshetshi kanuenitahk nakana ka aitiht, innu-aitunnu mak e natauht, e kusseht makeunaitsheht
Niminuaten e natshishkukau innuat mak e uauitamukau utassiuau
Niminuten e petukauuiauitahk unatau-assiuaua, anite e kusseht, e unaitsheht, eitiht e tatau nutshimit, tshekuannu etutahk mak eshpish minuatahk utassiuau
Niminuaten e ishi-aimikau ANICINAPE mak e uapamikau e papikueniht uiauitakaui utassiuau
Nete innu-assit Opitciwan nutshin
Tueit katshi pitutsheian anite katshishkutamatsheutshuapit ka tshishkutamatshenanut e patshitinanut nete Nicolet, nitshisseniteti tshe mishkutshipanitnitinniun
Ne eshi-atusseian, ka atusseshtakanit kassinu ka patshitinanut, nituteti mak nitatusseshtetitshishtikana mak ka uauetinakanit eshi-nitautshik assit, mak tshetshi ataunishkueuian anite kaatauatshenanut mishtikuat mak uapikuna
Eshpish mitshetupipuna atusseian, ekuetshissenitaman tshekuan tshe atusseshtaman  nika tshishpeuatau tshikauinu assi! 
Anu uet minuatak mishtiku, eukuan ne uatshinakan
Ait itenitakushu ne mishtiku usham pinashtatshipanu pepunniti
Mishta-nussishu kie e tatshinakanit!
Eshpish mishta-minuataman kassinu eshi-nitautshik mak eshpish katshiuian aniteeshi-tshissenitakanit eshinakuak kassinu ka inniuimakak tshekuan, ekue nishaputuepanitie tshishkutamakushian nuash nete nesseshepit mak ka mishta-tshishkutamatshenanut
Shashanu neupipuna eshpish atusseian anite Atusseutshuap ka nakatuenitakanit kassinu ka takuak assit anite takuaikanit atikamekw ute Opitciwan
Eshi-atusseian anite Mashinaikanitshuapit etusseshtakanit Nionwentsïo (eukuan eshinikatetnitassinan), tshetshi nakatuenitaman tshetshi tshishpeuatakaniti mak nashatakanitiutipenitamunuau, utaitunuau mak tshe ishi-uitshikuht innuat Huron-W endat miam pate ua tataui utassiuat tshetshi pakassuht kie mak tshetshi kanuenitahk utaitunuau tshetshi shaputueinniuimakannit
Tshetshi tutaman ne, takuan tshetshi pimutatauk utaimunuau huron innuat anite mitshet ka aiminanut mak tshetshi tshiuenaman mitshet aimuna anite tshishe-uitshimatuiauitakaniti atusseuna kueshtikuak tshetshi katshitaikaniti nitipenitamunnanat mak ne Nionwentsïo
Ashit mak, nuauitamuat kakusseshiht/mishtikushuat ka taht Uepishtikueiau-assit mak Canada-assit tshetshi etatu nishtuapatahk nitipenitamunana mak nuiuauetashtan nenu eka menuanit etenimakaniht innuat mak metshi- uauinakaniht
Anu uet minuataman nitatusseunit, tshetshi tutaman anitshenat innuat huron tshetshinishtutuakaniht mak ishpitenimakaniht kassinu assit
Ne nitatusseun eshinakuak, innu-aitunnu nuauitamuauat maniteuat tekushiniht anitetshiashi-atauitshuapissit ka aiauakaniht ushakaiat ute Uashat
Ka uapatiniuenanut an,uitshi-atussemakanu innu-assi Uashat mak Mani-utenam tshetshi nukutakanit ka aitinanutnemeni pipuna 1800 mak ushte
Tepatshimuiati, ueshkat ka ishinakuaki matshunisha nitshikamutanan, ueshkat ka ishinakuaki patshuianitshuapa takuanua mak kassinuaitapashtauna shashish ka atusseuatshenanuti tshetshi itenitahk maniteuat miam e tatau neteshashish, neme eshku ka taiaku nutshimit
Anu uet minuataman anite nitatusseunit, ne tshetshi tshishkutamukau auenitshenat ueshkattipatshimunnu
Miam meshta-uauitshiueian etenitaman, usham mitshet auenitshenat apushuku nitshtuapatahk tshitaitunnannu
Niminuenitamikun ne atusseun  miam e minikaukutakanu uenutishiunnu auenitshenat etenitaman, mak ashit tshinanu kie kuenenitamakuuenutishiun
Anu tshika nishtuapamikunanat auenitshenat, anu tshika minuatikunan
Nuauitshiauat tshishe-utshimauat mak innu- atusseutshuapa neme e uauitakanititakuaimatuna, miam nemeni kiatshitaikaniti kassinu eishi-nitautshit
Mate, shash nitshiuitshi-atussemauat innuat ka natshishkuaht kupaniesha ka taniti anite atusseutshuapa tshetshitshishpeuatahk assinu mak tshetshi nishtutatuht tantshe ishi-matinuemituht tshe ishpish apashtaht assinu
Nuishamikaun ashit tshetshiuauitshiaushian eka nashatakau uepishtikueiau-tshishe-utshimau kie mautaua-tshishe-utshimau ka uitahk tshetshi aimiaht innua, tshetshi nishtutatuht mamu tan tsheishi-atusseshtahk atusseuna mak tan tshe ishi-katshitakanit ne assi tutakaniti neni atusseuna
Manikauian tshetshi uitshi-atussemikau Mikamakat mak kutaka innuat tshetshi mishkamattan tshe ishi- uaueshtakanit eshi-natshishkakanit ianimak, eukuan ne tshekuanmeshta-minupanikuian
Nitshishkutamatishuti tshetshi nishtuapamakau eshpitenitakushiti ushakaiat nemetakuatshi-pishimu 1994, nete utatusseutshuapit ka mamuituht ka unaitsheshihtmishtashiniunnuat nete Val-d’or 
Niminuateti ne atusseun, ekue natu-atusseian neme tshishe-pishimu 1995 tuietekue tshitshipanian e atusseian
Neme nissi-pishimu 1997 ekue nitatapitan anite Eastmain
Niminuateti e kushpian, eshitshimeian neteuenaitshenanut tshetshi natshi-aiaukau ushakaiat, nete natau-assia tekuaki uaupimemishta-meshkanat etamut Baie-James. Ekute tapanat passe kanatauht pepunniti
Niatshi-uapamikaui, nanitam nitashamikuat uapusha mak shipaia/pakana ashitpineminanakashiapunu e tshishakamitenit
Anu uet menuatak uaueshi-tshitapa mak eshpish minushit ushakai, eukuan ne uapishtan
Anitshenat ka taht nete tshiuetinit, nanitam anu kashteunakushipanat mak anu mishishtipanat. Eukuanat anitshenat anu netuenimakaniht
Mitatenitakuan mishkut, nashipannueshpitenitakushiht ume nishupipuna utat ut, muku nipakushenitenan tshetshi amatshuapaniht
Nitishi-atussen ka nakatuenimat kassinu eishinakushiniti aueshisha
Miam eshi-uitakanitnitatusseun, ninakatuenimauat mak nitshishpeuatauat aueshishat, nameshiss ka tat shakaikanitnuash ka mishta-minushishit mush, utshimau-aueshish ka tat tshiminashkuaminat
Mitshettakuaikana mak takuaimatuna ninashatene tshitapatakanit e nataunanut, e kussenanut, e unaitshenanut mak ashit tshetshitshishpeuatakanit anite etaht kassinu aueshishat
Anu uet minuataman anite nitatusseunit, e taian minashkuat eshakumitshishikua mak euitshikau aueshishat, e tshishpeuatikau ashit e minu-kanuenitamukau anite etaht, miamtshitshinu etenitakuak
Nimishta-minuaten nitatusseun
Eukuan ne anu uet minuataman etshishpeuataman eshi-takuak assit mak eshi-taht anite aueshishat
Ne eshi-atusseian, mitshet tshekuan nituten kie nanitam ait itenitakuana tshishikua etusseiani
Ninakatuapatamuan kassinu tshekuannu tshe ishi-uitshikuht innuat Waban-Aki neme uiauitakanit kassinu tshekuan eshi-takuak assit iapashtakanit. Kassinu eshpishanit utassiuauanitshenat innuat Abénaquis nitatusseshtamuan, nenu eshinikatahk Ndakinna
Neuna tatipan eshi-atusseshtakaniti anite mashinaikanitshuapit Ndakinna  ka uauitakanit assi, ka natuenitakaniti assia, ka tshitapatakanit eshi-nishtutatunanut assi e uauitakanit mak ka uishaputue kanuenitakanit eshi-takuak assit
Nishuasht kupanieshat anite nuitshi-atussemauatmak mitshetuat kutakat nuitshiatussemananat uetshiht Odanak mak Wôlinak etusseht anite tatipan etusseshtakanit
Minuau ne mamu etusseiat, mamitshetuait nitishi-katshiunan makmamitshetuait nitishi-tshishkutamakutan  ka nishtuapatakanit tshiashi-tipatshimun, ka tutuakaniht assiu-kanuat atusseukatshitapatakanit, ka nishtuapamakaniht eshinakushihtaueshishat, minashkuau ka nishtuapatakanit, ka uauetinakaniht aueshishat, ka tshitapatakanittshiashi-aituna mak ka tshitapatakanit kassinu eshi-nitautshik
Uapan Ushekatuk nitishinikashun, eukuan ka ishinikashitnukum
Nimishta-minuaten ne nitatusseun, e kapitenuian kusseu-ush, anite nipimishkanuinipekut St-Laurent eshpish kutunnuepipuneshian ashu nishu ut, e nanatuapamikaunameshat miam nitanishkutapanat ka tutahk shash mitshetupipuna utat
Anite utit, e takuaitsheian tshe ishpish uaueshi-tshitapatahk kupanieshat pishakaniapia mak ashinapia,shash nishaputueshkenan uashau-minishtikua
Eshpish pimishkanut, eshku nipauat kupanieshat meshtaminuashteshinit ueniniti pishimua
Eukuan anite uetinak nitshishtemam mak e aiamiaian, netuenitamuk KaTipenitak tshetshi eka ushikuikau nikupaniemat
Pimishtin tshietshishepaushit, shapueninashenan nimeshkanaminan
Katshi nishunnuetipaikana ashu nishtu, nipakushteienan pemituteu-unaikana ekuetshitshipaniat e kushkataiat pemituteu
Innu-kakusseht au ninan kie nitashinenaneshi-atusseiat
Mitshetutshishemitashumitannuepipuna ut aitatusseht anitshenat Ushkat ka taht innuat, nenueshinikatakannit « shaputue ka kanuenitakanit eshi-kanuenitashunanut »
E kanuenitahk kaishinniuht mak mitshetuait eshinniuht mak eshi-aimiht, nukuannu nenu eshpish minekashtshe taht mak eshpish shutshishiht Ushkat ka taht innuat mak eshpish pessish tapishiniht ashit Tshikauinu-Assi
Tapue, ushkat tshekuannu ka katshitaihk Ushkat ka taht innuat, tshetshi kanuenitahk eshpishminuanit Tshikauinu-Assi tshetshi minekash takuanniti eshi-takuannit assit tshetshi kanuenitahk eshi-nutepaniht anitshenat etaht kashikanit mak tshe taht aianishkat
Tshipa tshi katshitaikanu ne e apashtakanniti utshissenitamunuaua Ushkat ka taht innuat e, nenu etshitapatahk eshinakuanniti tekuaki ka inniuimakaki mak eshpish minuanit aniteeshi-nitautshik anite assit (Ghislain Picard, 6 e passetshinakanit)
KA SHUTSHIKAPAUTI TSHETSHI SHAPUTUE KANUENITAKANIT ESHI-KANUENITASHUNANUT
Neuna ka shutshikapauti iapataki tshetshi shaputue kanuenitakanit eshi-kanuenitashunanut, tapishkut ishpitenitakuana kie apu tshi tipannakaniti
Ka shutshikapau tanite eshinakuak assi, e kanuenitakanit etenitakuak anite tekuaki ka inniuimakaki mak e tshishpeuatakaniti anite etaht aueshishat mak anite netautshiki mashkushua tshetshi eshku taiaku aianishkat
Ka shutshikapaut etenitakuak enniunanut ashit kutakat innuat, tshetshi kanuenitakanit mak mishituepanitakanit eshi-tshisseni-takanit mamu etananut, anite menuinniuht innuat tsheshpeuatahk utaitunuau mak eshinniuht
Ka shutshikapaut e shuniatshenanut, uitshiueu an tshetshi tutakanit tshekuan mak tshetshi amatshuepanit eshpish takuak shuniau. Takuan tshetshi minu-tshitapatakanit tshe aitinanut tshetshi katshi-taikanit eka anu pikunakanit anite enniunanut
Mashten, ne ka shutshikapaut utipenitamunuaua Ushkat ka taht innuat, takuannu tshetshi utinahk utapunuau mak takuannu tshetshi mitshiminahk nenua kutaka aitinanut anite assia, usham mishta-apatana neni tipenitamuna tshetshi mishituepaniht Ushkat ka taht innuat maktshetshi pimipanitakaniti neni e nishtiki kutaka ka shutshikapauti
E ishpitenitakanit tapishkut eshpitenitakuaki neni eshi-nutepannanut mak eshi-natuenitakanit tshetshi ishinakuak anite assit, mamu e tananut mak e shuniatshenanut, eukuan ne tshipa ui ushkat ashtakanu tatuau etutakaniti atusseun tshetshi mishituepanitakanit tshekuan
Tshipa ui apatenitakanua umeni eshi-uitakaniti
Innuat tauat anite kie uinuau tekuaki ka inniuimakaki mak matinuematishuat ashit kutaka ka inniunniti
Uapatamuat anitshenat Ushkat ka taht innuat eshi-tapitinnit kassinu eshi-takuannit unuitimit (innu, eshi-tapueienitakanit, tshishikut ka takuak, aueshish, ka nitautshik, ashini), miam peiku tshekuannu tiapitinnit anite anu e mishanit mak tapishkut etenitakuannit
Assi (Tshikauinu-Assi), takuan tshetshi minuinniuht nutim ka inniuht mak tshekuana ka inniuimakaki
Ne unuitimit ka takuak, eukuan ne ushkat uet minupanit mak uet tshi natukuitishuht ka inniuht
Anite Assit tapishinuat Ushkat ka taht innuat mak takuannu tshetshi minu-uauetinahk ashit kanuenitahk
Takuaimakuat tshe aitiht anitshenat Ushkat ka taht innuat nenu unuitimit ka takuannit (eshi-kueshkaianit, eshi-pimainiti pineshisha, eshpish uninit pishimua mak eshpish patshishimunit, pishimu eshpannit, e petshitshuanit mak e ikashtenit, mak kutaka)
Ishpitenitamun, matinuemitun mak uauitshitun, eukuana neni ushkat iapataki tshetshi minupannanut mamu e tananut ashit kutakat innuat
Shashish ut ka ishi-tshissenitakanit tshekuan ashu-patshitinakanua tatuau uetauassiminanuti (ussi-atusseuakana, eshi-nakatuapatitshenanut, tipatshimuna, atanukana, aitinanut nakana, mak kutaka) mak matinuemituht anitshenat kassinu etaht uakanishitatuht mak etaht anite innu-assit
Kassinu auen apatishu tshetshi minuenimunanut mak tshetshi shaputue taht innuat tapishkut eshinniuht mak utinnu-aitunuau;
Innu-aituna, innu-aimuna, tipatshimuna mak anite ka tananut innu-assit, ka taniti utanishkutapana auen ueshkat mak etananut anutshish, uitshiueua neni tshetshi nukuannit tipan etenitakushiht Ushkat ka taht innuat
Anite innu-aituna mak ka aitinanut nakana ueshkat, takuana aitinanut mak eshi-tapuetakaniti e tshi ashushtakanit anutshish eshinniunanut mak shaputue e kanuenitakanit eshi-kanueni-tashunanut
Kassinu eshi-utinakanit uetshipanit anite assit, takuan tshetshi uitatussemakaniht innu-assia anite etaht Ushkat ka taht innuat tiakaukuht nenu mak tshika ui katshitinamuat shunianu tshetshi minuanit eshinniuht
Takuan tshetshi apatenitakannit tipan eshi-nakuannit utinnu-aitunuau, eka nakaikanniti utipenitamunuaua tshetshi shaputue aitiht nakana ka itatusseht anite utassiuat;
Nenu eshi-tapishiniht eka tshi pikunakannit anite eshi-katshitaikanit ne shaputue kanuenitakanit eshi-kanuenitashunanut, eukuannu umeni  e kanuenitakaniti mak e nukutakaniti nitinnu-aitunnana mak nitinnu-aimunnana, e kanuenitakanit eshpishminuashit assi, shaputue e takuaki eshi-kanuenitashuiat, e mishituepanitakanit e tananut ashit kutakat auenitshenat, 
e mishituepanitakanit e shuniatshenanut, uemut tekuak tshetshi uitatussemitunanut mak tshetshi tananut anite uatakanit tshe aitinanut
Eukuana neni iapataki tshetshi shaputue kanuenitakanit eshi-kanuenitashunanut
Ne shaputue e kanuenitakanit eshi-kanuenitashunanut, apu tshika ui muku aiashku uauetinakanit ne eshinakuak ua shuniatshenanut nuash anite eshpish patshitinakanit tshe aitinanut tshetshi eka pikunakanit eshinakuak assi
Anitshenat Ushkat ka taht innuat, anu minuatamuat shaputue e kanuenitakannit eshi-kanuenitashunanunit kuishku etenitakuannit, tshetshi utinakanit tshekuan tshetisht eshi-nutepanit anutshish mak eka e pikunakanniti utaitunuaua anitshenat tshe taht aianishkat
PISSENITAKANU ESHINNIUNANUT
E tapishinian anite Innuat ushkat ka taht, ka uitshiuet tshetshi shaputue ui kanuenitakanniti eshi-kanuenitashunanunit anite nikatshishku-tamatsheutshuapit, anite nikanishat etaht, anite nutenat, anite nitassit mak anite Canada-assit, nipishkapaten Tshikauinu Assi tshekat nepumakak mak tekuak uemut tshetshi tutaman tshekuan
Anite tsheshkutamakuian katshishkutamatsheutshuapit Kiuna pessenitaman eshinakuak kassinu tshekuan uashka tekuak etaian
Anutshish, nitshisseniten eshpish takuak tshetshi papeiku uauitshiaushiaku
Nikutshipanitan tshetshi minu-naushunaman tan tshe aitian mak nikutshipanitan eshpish tshi tutaman, tshetshi nashaman/nashataman ka ishi-naushunaman anite eshakumitshishikua nitinniunit
Nikukuetshimitishun mishkut tshetshi ma shaputue nashamuane/nashatamuanene ka ussinakuak eshinniuian eka taiani ute Odanak
Anitshenat auenitshenat ka ui mishkutunamuti tshekuannu nuitshikuat
Anitshenat ka unuiht anite nakana ka aitiht, nuitshikuat tshetshi minu-aitian
Anitshenat eka ka shetshishiht, ka uitahk e ussi-aitinanut, nikan ka aimiht, nimishta-minuatauat
Minuau niteniten tshetshi natutuakaniht anitshenat, muku anu minuau, tshin tshetshi itenitakushin miam uinuau
Takuan mamu tshetshi aiatshinanut, tshetshi mamuitunanut tshetshi mishkutunakanit tshekuan uatshiuet tshetshi shaputue kanuenitakanit eshi-kanuenitashunanut
Niteniten, kassinu etashiaku takuan tshetshi atamenimituiaku, usham eshi-naushunamaku tshe aitiaku, apu ishi-pimuteiaku e nashakanit tshetshi shaputue minu-kanuenitakanit ne eshi-kanuenitshunanut
Minekash, apu ut uapatamaku
Apu ut tshissenitamaku usham, tshinanu, Ushkat ka taht Innuat, mitshetuau tipan tshitanakautan, tshuni-tshissitakutan kukuetshimunanut ua natu-tshissenitakaniti tshekuan
Kashikat, apatan tshetshi mishkakaniti ait eshinakuaki tshe ishi-uauetashtakanit tshekuan eka e kushtikuak tshetshi pikunakanit eshi-takuak assit, tshetshi nishtutatishunanut, kassinu auenitshenat menupanikuht, apu muku peiku auenitshenat mamu etashiht
Tshipa tshi pate tshitshipannanu tshetshi minu-atusseshtakaniti uepinashunae uauitshiaushinanut e minapashtakanit tshekuan mak ait etapashtakanit uepinashuna, mitshim mak ka ishi-nitautshik
Tshipa tshi ashit aianan tshekuana (minupaniti), pessish etaiaku mak eka eshtakanit natukun, mak kutaka tshekuana
Kassinu auen tshipa ui aiatshiu, usham passe anitshenat ka takuaitsheht, muku e shuniatsheht mamitunenitamuat
Apashtauat eshi-takuannit assit tshetshi utinahk anu assinu, tshetshi anu mishanit eshi-kanuenitashuht mak utipenitamunuau
Apu nanitam minupinanut ne ut shuniau
Ne shaputue ka kanuenitakanniti eshi-kanuenitashunanut anite innit, apatenitakanu etenitakuak anite etananut mamu, e shuniatshenanut mak etenitakuak assit
Mamu takuantshetshi ashtakaniti neni e nishtiki tshetshi peikutau ishpish apatenitakaniti kassinu tshekuan etutakanit
Neni atauitshuapa tekuaki papessish etaiaku, eukuana neni niashahk nenu shaputue tshetshi kanuenitakanniti eshi-kanuenitashunanunit
Anite innuat kataku innu-assia tekuanniti, apu nishtuapatahk kie ma muku apishish nishtuapatamuat nenu shaputue ka ui kanuenitakanniti eshi-kanuenitashunanunit
Apu tshissenitahk tshekuannu tshe natshishkahk nete aishkat
Tshishat tshipa ui uauetashtauat eshi-matshipannit anite utassiuat nikan e ashtaht shaputue e ui kanuenitakanniti eshi-kanuenitashunanunit, miam mate etutahk atusseuna
TSHITSHISSENITAMUNNUA
Innuat nakana ishi-uinakanuat miam anitshenat ka tshishpeuatahk assinu mak mishta-ashitshiuat etenitakaui tshika unitinnu eshi-takuannit anite katipan utassiuat
Ne « kanatupannanut ut utshashumeku » nemeni pipuna 1970-1980, eukuan uiapatakanit eshi-matshipanit innuat kueshtikuannit tshetshi unitinnit nenu iapashtaht tshekuannu tshetshi pakassuht
Nakana kie ishi-nishtuapamakanuat kie innuat eshpish nishtuapatahk eshi-tshishpeuatakannit eshi-takuannit anite assit
Takuannu tshetshi apashtakanniti utshissenitamunnuau nenua utauau-tshisheutshimaua mak uepishtikueiau-tshishe-utshimaua
Mak ashit, nenu eshi-takuannit assit uetinahk anitshenat atusseutshuapa, nete takuana innuat utassiuat mak ne eshi-atussenanut, mishta-katshitaikannu eshinniuht innuat
Anu uet minu-nukuak innu-aitun kueshtikuak tshetshi unitik eka akua tutakaniti, eukuan ne utshashumeku e kushkatakanit, apu animak e nishtutakanit, eka tati utshashumeku, apu tshika tshi kusseiaku!
Anite mitshet innu-assia, shash unitin innu-aimun mak ashit, unitaiaku tshitshissenitamunnana ne uiauitakanit assi, tshekuan tshe kanuenitamaku? 
Eshku a tshika tshi ishi-uinikunanu miam innuat? 
Tshitshissenitenau tshipa ishi-tshiuenakanu aimun
Issishuemakan eka tshishpeuatamaku tshitassinu, apu tshika ut taiaku kie tshinanu mak shashtshika animan e tshissitutakanit ka ishinniuiaku
Shaputue ui inniuiaku, tshika takuan kanapua tshetshi mamuitiaku mak tshetshi uauitshitiaku
Peiku atush, apu animak tshetshi natuapitakanit, muku mitshet atushat mamu, nasht apu tshi natuapitakaniht
Ait ishi-uitakanit, eka mamu atusseiaku, nutim tshika nautapitakaunan papeiku etashiaku
MAMU E AIATSHINANUT
Tshin, nitauassim, mak anitshenat aishkat tshe petuteht
Tshissenita ume, shashish, apu ut mamitunenitamikut innu eshi-katshitaimakannit aitit ute Tshikauinu-Assi
Ne Nitassinan mak nishipiminana akuikuat nenu ka aitinanunit
Mishta-apatan ne nipi, eukuan ut tshi inniunanut
Apu shetshen ut ititan tshetshi eka metuatshein nipi
Nipi, inniun an, kie aiat tshunitanan
Aiapishish e tutamaku tshekuan, tshin mak nin, tshipa tshi mishkutunenan eshpanit
E nishiaku, tshika tshi mishkutunenaneshi-uapatamaku ne eshi-takuak anite uashka etaiaku
Nitshisseniten eka muku tekuak tshetshi uauitakanit, takuan tshetshi AIATSHINANUT mamu
Nituten ka tapuenanut nitanish, tshe taiaku anite Assi menuat mak eka uinakutakanit
Tshitshishkutamatin e ishpitenimitau auenitshenat, muku tshika ui ashit ishpiteniten uashka tekuak etaiaku, anite uet tshiuashkamaku e neneiaku
Kashikat, nikutshipanitan tshetshi tshissinuapamin aitian 
Apu takuak aitinanut e apishashish, anu ma mamu ueshkuinanut mak kassinu auen uiauitshiuet
Anite ninan nikanishat, mishta-apatenitakuan ne nipi
Apu ut nitau-pimuteian, shash ninitau-pakashimuti
Tshitanishkutapanat nete Kamenissushit apipanat
E nishiht anitshenat tshimushumat mak tshukumat anite apipanat, nikanishat mak tshutaui uikanisha
Mishta-minuashipan anite etananut, ekute anite ishkaninipina nipakashimutan anite tashtuit meshta-mishikamati neni shakaikana mak e kusseiat anite uinuat shipit
Uinakushitakueni ninameshiminana, apu tshipa tshi kussenanuipan
Nitshishkutamakuti nutaui tshetshi ishpitenimitishuian mak tshetshi ishpitenimikau kutaka innuat
Nitshishkutamakuti tshetshi kuishku nanipauian mak tshetshi eka shetshishian e uitaman etenitaman
Eukuan uet issishueian  tshueshami-apashtanan nipi eka nanitam e minuat ut apashtaiaku
E innuian, takuan tshetshi uapatiniueian tshe aitinanut
Tshimushum nimishta-uitshik tshatapatamani aitit
Mishta-ushkuiu anite tshitassinat tshetshi kanuenitaminiti innua nenua ka tutakannit nanimissiu-ishkutenu e mautshitakannit eshpish tshishikashtet pishimu, tshetshi eka apatshiaht tshishe-utshimaua innuat mak nanakauishtueu nenua innua ka ui pikunaminiti tshishipiminua
Tshin nitanish tshe tshitapatak umenu nete aishkat, tshissenita ume nutim eshpish ushkuian anutshish mak aishkat, tshin au uet tutaman
Tshetshi nishtuapatamin kie tshin ka ishpish tshishik pepuki tshiuetinit mak ka ishpish takaiashit nepiki tshitassinat
Tshetshi kie tshin minuatamin etain anite etenitakuak tshitassinat miam nin ka ishi-nishtuapataman ka ishpitishian miam tshin
Ume tshitapatamani, pashiku tshetshi shaputue inniuimakak tshikauinu Assi
Kuessipan tshishpeuashit tshitauassimat, miam etutatan anutshish
Tshishkutamut tshitauassimat tshetshi ishpitenitahk eshi-takuannit assit miam nin eshi-tshishkutamatan
Uapatinit tshitassinat aianishkat anite ka taiaku  Kamenissusht, anitemenikut nipi
MAMU E AIATSHINANUT
Nanikutini, niteniten nutim eshpitashkamikat assi tshinikuanipanu tshetshi shuniatshenanut ut
Kassinu kutaku tshekuan uni-tshissitutakanu etitishunanut  menuati tshekuan tshetshi shuniatshenanut, mishue minuau. Ekue eka apatenitakanit ne anu uet minuat, miam ka ishi-takuak tshekuan assit! 
Ne ka ishi-takuan anite assit, nin etenitaman, eukuan ne anuiapatak ute assit
Ekute anite kassinu tshekuan tshetshipanit kie eka takuaki, ne innu, TSHIKA UNI-TSHISSITUT AKANU! 
Anitshenat kassinu ka apiht, ka tshitapatahk tauapekaikannu mak ka ashuapatahk tshetshi mishkutshipannit tshekuannu
UNIKu MAK PASHIKUKu! 
Eukuan uet tutaman ume mashinaikan, tshetshi pekunakau auenitshenat tshetshi pashkapatahk eshpish mishanit eshpannit
Tshinanu innuat, tshipa ui kassinu pashikunanu mak tshipa ui tshitshipannanu e tshishpeuatamaku Tshikauinu Assi
Minushtatau nikan tshekuan tshe atusseshtamaku, nikan ashtatau eshi-takuak assit! 
Mitatenitakuan, tshinanu innuat, tshititenitakushinan miam Assi utakushun. Natuenitetau tshetshi kashimakauiaku e tutamaku menuat tshekuan miam e manapashtakanit, eka ishpish uinakutakanit assi, ait etapashtakanit uepinashuna, mak kutaka tshekuana
Nakana ui aititau anite anutshish aitiaku
Shash tshuapatenanu ne eshinniuiaku
Apu tshika ut taht aueshishat, nipisha eku minuat, tshinanu apu tshika ut taiaku tshika tshatshipannu eshpish taht innuat! 
Eka muku tshitapatetau ne eshpanit mak eka ashuapatetau tshetshi minupanit kie ma tshetshi anumatshipanit
Tshek, apu tshekuan tshika ut takuak, muku shuniau tshika takuan
Muku miam ka issishuet Sitting Bull, napeu ka mishta-tshishpeuatak eshi-takuannit assit 
« Tshi uinakutakaniti ne mashten e patshikut nipi, tshi nipaiakaniti ne mashten aueshish mak tshi tshimikauakaniti ne mashten mishtiku, ekute patush tshe nishtutak kauapishit eka tshi mitshinanunit shunianu »
Tshinanu ne tshika tutenan, muku tshinanu tshika tshi itishkamakunan! 
Eshku nipakusheniten tshe uniht innuat mak tshe tshishpeuatahk Assinu miam tshitanishkutapannuat ka tutahk tshinanu ut! 
TSHINANU TAKUAN TSHETSHI AIATSHIAKU ANUTSHISH!
Apu shapenitameku a? 
Kukuetshimitishuku  Eukuan a ne ua nakatamukau nitauassimat?
Uanakuannit Assinu? 
Eka tshekuannu tekuannit Assit? 
Ka pikunakannit Assinu?
MAUAT!
(Eshe issishueieku, anu tshipa minuau eka utauassimieku!)
Animan ne eshpanit! 
Aiat uinakutauat atusseutshuapa tshinipiminannu, akushuat tshitaueshishiminuat mak shash tshekat apu tshika ut taht innuat! 
Tshipa takuan tshetshi apatenitakanit eshpanit!
APU TSHI AIAKANIT ASSI
Nitauassimat mak aishkat tshe taht nussimat
Apu ut ne taship ishinakuak Assi
Euassiuian, anite naneu/shanueu-tshiuetinit, mishue minashkuapan, muku anutshish, mishta-ait ishinakuan. 
Tshimakaitshenanuipan tshetshi tshimatakaniti mitshuapa, ka mishati mitshuapa mak atusseutshuapa
Shash ui pashteua shipua usham tshuinakutananu
Tshetshi kanuenitamaku nanimissiu-ishkuteu, nitapuetetan tshetshi tutakaniti ushkutima tshinipiminat
Eukuan anite uet neneiaku ne minashkuau, tshita-pashtanan ne tshetshi inniuiaku
Auat aueshishat aiat apu taht usham tshipikunamuanan anite etaht
Eukuan anite uet tshi mitshishuiaku, ne iapashtaiaku tshetshi inniuiaku
Nipa minueniten tshetshi pissenitameku, neni kassinu tshekuana ka tapuetamaku, miamtshetshi tutakaniti ushkutima tshetshi kanuenitamaku nanimissiu-ishkuteu kie ma tshetshi munaitshenanut
Apu tshika tshi tshiuenakanit ne tshe ishi-katshitaimakak
Tshin, nitauassim, tshe tshitapatamin ume, peiku tshishikua, nipa minueniten tshetshi unin tshetshi tshishpeuatamin Assi, ui ashu-minitau anitshenat tshitauassimat tshe taht
Nin, nuash ume kashikat, apu ut tutaman usham apu ut apatenitaman, muku anutshish, ninishtuten eshpish apatak tshetshi aiatshinanut
Mamu, tshipa tshi tutenan
Mishkut, tshika takuan tshishiku, anitshenat tshe taht aishkat tshika tshi uapatamuat minashkuaua mak shipua menuaniti, maktshika tshi apashtauat nenu eshi-takuannit assit
Kassinu anitshenat tshe tshitapatahk umenu mashinaikanissinu etishaimukau nitauassimat,pissenitamuku anitshenat tshitauassimuauat, eukuan anitshenat tshe taht aishkat
Tshika inniuat ashit nenu ka ishi-unipaniaku, eshpish matshipanit katshi naushunamaku tiapuetamaku tshetshi pikunamaku Assi! 
Aiat tshui utinenanu tshekuan, muku apu an ishpish anema nutepaniaku ushkutima mak atusseutshuapa
Tan tatu atusseutshuapa tshepaikaniti anutshish?
Tshika takuan tshishiku eka tshekuannu tshe anupannit tshe itapashtaht anitshenat tshe tahtaishkat, usham nutim tshutinetan, tshetshi aiat kanuenitamaku anutshish
Mushtenakuanitshe tshetshi kanuenitakanit SHUNIAU e atamakaniht assinu anitshenat ka ui shuniatsheuatsheht, muku apu tshi aiakanit Assi
Apu kau tshika minikuiaku eshi-kanuenitamaku, utinamaku e pikunamaku
Nipuma-kaki Assi, kassinu tshekuan tshika nipumakanit ashit uin
UITA ETENITAMIN!
Apu takuannit tshetshi uni-tshissitutakannit ka ishi-minikuiaku Tshikauinu Assi tatutshishemitashumitannuepipuna ishpish
Tshi inniuiepan mitshetumitashumitannu mitshet eshinniuniti innua anite mitshet aishinakuaniti ka mamishaniti assia
Tanite ma ut tshi inniuipanat nutim nenu pipuna, meshta-takanit, shauennanuti, meshta-nipaiueniti akushuna?
Mishta-apatishu Tshikauinu Assi mak mishta-patshitinamu ekue tshi inniuiepan nenua nutim innua at shuku meshta-animannit enniunanunit
Anutshish, miam eka auen eshpitenimati, miam kassinu auen uni-tshissitutak kassinu kaishi-patshitinak
Tshi inniuipanat tshitanishkutapannuat nuash anutshish, mishta-apatan
Ui tapuetui, at shuku meshta-mataunakuak eshi-kanuenitashunanut, nanitam tshika apashtananu Assi mak eshpish apatannit eshi-kanuenitashut, ne ka ueshami-utinamaku
Tshika takuan tshishiku tshe uniaku, eukuan tshe kukuetshimitishuiaku tshekuan ma eka ka ut ishpitenitamaku
Mak muku tshe kanuenitamaku, kukuetshimitishuna eka ka tshi tshiuena-kaniti
Eukuan, mamitunenitamuku, apu eshku ueshamipiaku
TANITE ETAHT MALÉCITES INNUAT?
Eshkuessiuian, nitapateniteti minashkuat, apu ut nishtutaman tshekuan ma
Apu tshekuan tshissenitaman anite uetshipanian, miam tshekat nutim nitshinnuat, « Malécites » innuat
Mak, anu, apu ut tshissenitaman tshe uitshiueian e mashinataimanmeshta-apatak anite aitun kau ua katshitinakanit nitassinan
Ka utinamuimiht nitassinan anitshenat kaiassitsheshiht, ekue tutatshepan tshetshi tipannapanit nitinnu-assinan, miam eka nukuak ekue itenitakuak.
Auat utinnima apu ut uapamikut, tshetshi inniuniti, ekue takuannipan tshetshi eka aiminiti. Eshpish mishta-atamit ishpish ushikuiakanit, minekash mak shukushuku tshika ui natukuiakanu eka tshessenitakanit tshetshi ma tshitshekue
Muku aieshkuenitamun mak e mishta-shutshenitakanit nasht eka patshitenimunanut tshika uitshikunanat tshetshi atusseshtakanit
Nenu upime etat, ekue tutakut nitanishkutapan, kanataut mak kakussesht,
tshetshinatshi-uitshit nete naneu ka mishta-minuashinit mishta-shipinu St- Laurent, 
anite minuat eitshetishinakanit tshetshi minakanniti tshetshi taniti Upashtuneua
Nete anakanipan utenassitanite pessish, nukum nitautshipane tshissenitak anite eshi-tapishinit, muku apu ut tshi ashineuatshet, usham takuannipan tshetshi katat
Ekute anite uet unitaiat tshissenitamun, nitaimunnan, nitaitunnan, nitassinan
Apu uapamakaniht anutshish innuat Malécites
Eshku a natauat? 
Kusseuat a? 
Shash tshekat nishunnuepipuna, ka ishpish tapishinian anite minashkuat ekue nipeshukuti nitinnu-assit
Ka kutunnuepipuneshian/peikunnuepipuneshian ashu peikushteu, ashit ne usham ka uitutaman tshetshi kuishku tutuakanit auen mak nutim ne eka tshekuan ka tshissenitaman tsheishi-natshishkaman, nititatan anite ka aimitunanut ashit tshishe-utshimau tshetshi nishtutatunanut tshetshi patshitinakanit tshetshi kau itutenanut assit mak tshetshi tutakanit nakana ka aitinanut
Ne uet tutakanit, tshetshi minupanit neme tshe aitinanut. Katshi nishtutatunanut, nitatussemikun tsheshi mishkukau innuat Malécites tshetshi kau tutahk nenu ka aitinit ueshkat innua utassiuat mak tshetshi tutakanit tshetshi ishpitenitamakaniht nutim innuat etaht anite innu-assit. 
Petshikat, ekue mishkukau innuat ekue shakutshimikau tshetshi takushiniht kau anite Wolastokuk, tshetshi natauht mak kusseht. 
Ushkat pipun, nishuaush nimishkuatiat. 
Anutshish, nineumitashumitannueshinan, malécites kanatauht mak kakusseht.
Kau nititutaiati nikaui nete ka takuannit utassi. 
Nipetuati nukum uiashinu mak namesh nete ut utassit.
Anu tshipa ui tapishinnanu ekue itenitaman, takuan tshetshi natshi-uitshinanut minashkuat, takuan tshetshi uapatiniuenanut eka muku uenapissish tshe taiat, tekushiniat tshetshi natshishk taiat. 
Anutshish, takuana ka uitshinanut nete minashkuat, nitatanan!
Apu tshekuan tshishtatshepanit! 
Anu mishau eshku tshe ui tutakanit mak at shash ka tutakanit e ishpitenitakanit nakana ka aitiat. 
Pitshenik an tshitshipannanu kau e tananut assit, minuat tshe ui kau kanuenitakanit nitaitunnan, tshetshi nishtuapamitishuiat mak tshetshi nishtuapamikauiat...
TSHIT AIESHKUPINAN A?
Ashit ne eshpish ishpitenimitikut  tshitapatamuku ume mak apatenitamukuume tipatshimun
Takuan kassinu tshetshi kukuetshimitishuiaku neme eshi-kanuenitamaku Ukaumau-Assi, eshi-takuak uashka, eshi-kanuenitashuiaku assit meshta-apatenitakuak makshaputue ka kanuenitakanit eshi-kanuenitashunanut
Aianishkat
Anutshish
Tshitaieshkupinan a tshetshi shaputueshkamaku tshitshue tshe ishi- natshishkamakuuiauitakanit shaputue ka kanuenitakanit eshi-kanuenitashunanut?
Tshipa tshi a anu akuatenitakushinan tshetshi uitshiueiaku e minuat neme e atusseshtakanitshaputue ka kanuenitakanit eshi-kanuenitashunanut?
Anutshish, tshekuan ne essishuemakak ne anu kataku e itutenanut?
Tshikanuenitenan a ka takuaimatakanit menuat mak ka mamunat auennua tshetshi uauitakanite tshishpeuatakaniti tshitassinua nakana ka kanuenitamaku, 
eshi-mishkutshipaniteshi-tshishikat, 
aiat e tshishitet assit mak iapatak tshetshi pimipanit tshekuan ka tshimishkutshipanit kau
Aieshkupinanu a tshetshi nakatuenitakanit tshetshi eka shaputueshkakannit innuat e minu-atusseshtatishuht, tshetshi eka shaputueshkaminiti nenua ka minupiniti?
Tshitapuetenan a etaiaku anite eshi-takuak eshpitashkamikat assit nanitam e mishkutshipanit mak anitshenat tshe taht aishkat, tekuannit kie uinuau tshetshi minuanit mak shaputue tshetakuannit anite tshe taht?
Tshinanu mamu innuat ka taht, tshitauiananat an muku assinu anitshenat tshe taht aishkat
NET AUTSHIKI NITINNUNA TUKUNIMINANA.
Darlene Jerome au nin, anite nutshin Gesgapegiag, Uepishtikueiau-assit.
Nitatussen nitinnu-assit, ka tshishkutamatshet innu-aitunnu nitishi-atussen.
Ne tekuak tshetshi tutaman, tshetshi ashtaian nitaitunnan, nakana ka aitiat mak kaishi-aiamiaiat anite kassinu etutamat atusseuna kiatshitaukuht innuat.
Peiku atusseuakan anu menuataman, ka tshishkutamuakaniht napinnit auassat peikushteu katatupipuneshiht nuash kutunnu/peikunnu ashu nishtu tshetshi uapatiniakaniht innu-aitunnu.
Eshakumitshetshishepaushiti, nitshitshipannan nitshishikuminan e ishkuashimat mashkushu ka uitshimakuak mak mamu e aimiat e uashkapiat, minuat nuauapatenan kau neni nishuasht tshekuana niashatakaniti anite innit micmac mak anu nui nishtuapamananat aueshishat euinakaniht anite papeiku tshekuan niashatakanit.
Ishkanitshishikua, aiat tshissenitamuat nitinnu-aitunnannu, ka aitiat nakana mak neni kaishi-aiamiaiat, e tutamat meshekut.
Tshishkutamatishuht tshekuannu nenu etapatshiakanniti tshishtemaua, mashkushinu sauge kaishinikatenit mak mashkushinu ka uitshimakuannit, mak tshetshi uapatiniueiat eshpishnashkumueiat tekuaki neni uashka tekuaki.
Tshishkutamatishuat Gesgapegiag tipatshimunnu tatuau uenuiati tshetshi mamushatshinamatmashkushua ka natukuiueti anite minashkuat kie ma naneu.
Tshishkutamatishuat tan tshe ishi-utinahk mak tan tshe ishi-naikahk nimashkushiminana ka uitshimakuaki anite netautshiki naneu mak tshetshi ashu-uitamatishuht tipatshimuna uiauitakanniti.
Tipatshimuna anite nutim netautshiki mashkushua ka uitshimakuaki nanitam shiakassineht, tshishennuat miamushatshinahk mak neikahk, mak tshekuannu ma muku nenuua apashtaht ishpish utinahk
Uenuiati tshetshi natshi-mamushatshinamat, papeiku ka uitshit auen nishuau utinamu mashkushua ka uitshimakuaki miam nishtunnu shumanitshisha eshpishanit
Peiku nenu nikaminanan nuitsheuakannan Sara uetshit nete Californie mak ne kutak, tshiuetatauat nenuauassat nemenu mashten tshishikunu tshe taht
Apikatakanua neni papeiku ka mamunakaniti mashkushua ekue akutakaniti tshetshi pashteti mak, eshpish pashteti, auassat mashinaimueuat nuitsheuakannana Sara
Innu an maknimamushatshinamakunan mashkushua sauge ka ishinikatenit nete Californie
Piashteti mashkushua ka uitshimakuaki, nimakupitenan anite miutit ashit mashinaikana ekue itishaimutshit nuitsheuakannan Sara mishkut ekue itishaimuimit mashkushua sauge ka ishinikateniti ka mamushatshinamakuiat
Tshishkutamatishuat auassat tshetshi nishtuapatahk mashkushua ka natukuiueniti
Tshishkutamuakanuat tan eshpish aieshkushteniti tshetshi mamushatshinakannit nenua mashkushua mak tan etapatanniti
Nitshishkutamatshenan eshpish apatak tshetshi tshishpeuatakanit nitassinan mak ninipiminan
Nitshishkutamuananat auassat meshta-ishpitenitakuak kassinu tshekuan tekuak uashkaetaiaku miam ka nenenanut, e nutik, e tshimuak, kun, utshekatakuat, Tshishikau-pishimu mak Tipishkau-pishimu. Kassinu takuannu utatusseunuau ute Ukaumau-Assit mak tshinanu antshitatusseunnan tshetshi kanuenitamaku tshetshi shaputuepanit ka tshinikuanipannit inniunnu tataui anitshenat tshe taht aianishkat
Anitshenat ka taht nitinnu-assinat, miam tshishennua, tauat anite ka tshishkutamatshenanunit
Tshishkutamuakanuat tshetshi tshimataht ka uitshinanunit tshetshi uenapissish tananut eapashtaht mishtikua mak massishk-tshishtapakuna anite minashkuat mak tshishkutamuakanuat e tutahk ashpishimunnu e apashtaht unipishima ne mashkushu ka-nitautshinua nipit mak massishk-unatsheshkua piashteniti
Tshashtakanit ne ka tshishkutamatshenanut innu-aitun, minu-tutuakanuat auassat. Minakanuattshishtapashuna ka minu-katshitinahk, mak peiku unakannu anite tshe ishkuashakannitimashkushua ka uitshimakuanniti mak apishish mashkushua sauge ka ishinikateniti
Niminuaten nitinnu-assi
Anite tetaut tshimateu naneu Gaspésie
Aitapiekui anite mamit, tshika uapatenau utshua anite tshinashpatshiunuat, ka uashat nete uinipekut tshiminunuat
Nishuait issishuemakan nitinnu-assiminan  anite netshishkatumakaki nipi uetshipanit shipitmak nipi uetshipanit uinipekut mak anite uenit ushkat pishimu
Niminuten e nishiki
Kassinu tshekuan tshessenitamat Gesgapegiag uiauitakanit, anite utshipanu ninanetenitakushiat
UTSHIMAU-AITUN A NE E KUSSIKUASHUNANUT?
Anite nititan innushkueuat etaht mamuitunit ka kussikuashuht
Eshakumiminashtakana, mitshet nitutenan kussikuashuna anite menuenitakuak etananut netshishkatishuiati.
Niminu-uitsheuakan mitshetuau nitiku, ne kuessikuashunanut itenitakuan miam utshimau-aitun.
Eukuan ume eshi-nishtutaman essishuet.
Etenitaman nin, e mitishikatitshenanuti, e ashpikuashunanut, e kusikuashunanut mak kutaka, nukutakanu apishish utshimau-aitun tiapitik ashit ka mashikahk tshekuana Ushkat ka taht innuat.
Anite tshekuana ka tshishkutamatshenanut, ka tipatshimunanut, ka mamuitunanut mak ka mishkakanit tshekuan uetshipanit anite ut e innu-kussikuashunanut, mishituepanitakanua neni nakana ka aitiaku mak eshi-tapueienitamaku mak uitshiueu tshetshi ashu-patshitinakaniti tshitshissenitamunnu mak eshi-uapatamaku tshe ishi-utshimau-aimiakut kakusseshiht mak akaneshauat. E tutakanit tshekuana ka apashtakaniti shashish ut mak ka tshitimauenitakuaki, nukutakanu e shukashinakutakanit, shaputue ka inniuimakak innu-aitun mak e ishpitenitakanit etenitakushiaku, eshi-uinitishuiaku, eshi-tapueienitamaku mak tshekuan ka mashikamaku.
Unashinataikana mak eshi-nukutakanit ka mamunahk tshekuana meshkakaniti anite ka kussikuatakaniti tshekuana.
Eukuana neni tshessinuatshitakaniti tshetshi tutakanit iunashinataikana iapashtakaniti anite mitshet mamuituna
massinaku nukushu anite ka mamuitunanut mitshuap Missinak mak innushkueu anite mamuitunit etaht innushkueuat Uepishtikueiau-assit.
Mitshetupipuna ut, nitatusseshtuauat innushkueuat
kanimashkuaitshenanuti, ka apinanut, ka aimuatakanit tshekuan, ka uauitakanit tshekuan tshetshi uapatiniuenanut eshinakuak anite innit, eka nasht ka nishtuapatahk mitshet auenitshenat mak mitshet mamuituna.
Nitishkueukup miam ueshkat ka itashpishinanut, nin uetshit ka kussikuataman mak ka ashpikuataman, nukuan anite eshi-uinitishuian, eshi-tapueienitaman mak e shutshenitaman tshetshi tshishpeuataman nimishat innushkueuat utipenitamunuaua.
Nitashinen/nikashekan e tshikamutaian etaiani mak aimiani anite mamitshet eitinanuti.
Ekuteanite meshta-apatenitaman tshetshi nukutaian etenitakushian mak anite tsheku-innuat tiapishinian.
Anite nitishkueukupit ka tutaman, nukuan anite eshpish shutshenitaman e atusseshtaman ushimau-aitun anite nitassit.
Ashit ma, niteueikan tatueuepanu miam eshpish tatueuepanit nitei.
E tatueuepanit teueikan, uitshiueu anite ka mashikaman tshekuan meshta-shutshenitaman tshetshi punipanit eka tapishkut e tutuakanit auen mak eka kuishku ka tutuakaniht innushkueuat nenu ka tutuakanihtmak eshku e tutuakaniht kashikanit.
Ka mashikakanit tshekuan tshetshi anu minuashinit utinniunuau nimishat mak nishimat innushkueuat mak utauassimuaua.
Anite tapishkatsheunit ka tutakanit, nukuannu anite kie innushkueuat tshekuannu tsheshpeuatahk.
Eshi-nukutakanit tshekuan mak unashinataikana anite tapishkatsheunit, ekute anite e nukutakanniti uemut nenua tshekuana ka mishta-apatenitahk.
Tshitinnu-katakuaitsheminuat tshikamutauat akunishkueuna ka tutakanniti, akupa ka ashpishkuateniti mak tshekamuniti uashkashtaikaniapia, tapishkatsheuna e mitishikateniti uatakannit anite eshi-tapishiniht netshishkuataui innu-mamuituna kie ma tshishe-utshimaua.
Uitshikuat nenua ka tutakanniti tshetshi minu-mamitunenitahk mak uitakannu anite eshpish atusseshtahk utshimau-aitunnu tshetshi tshishpeuataht utinnimuaua aiat e shutshenitahk.
Kassinu neni ka tutakaniti tshekuana ashit nititshinana, anite ut e mamitunenitamat mak utnitatshakunanat, uitakanu anite papeiku mitishit, papeiku eshpikuatakanit, papeiku aniteushakat ka minunakuiakanit, tekuak utshimau-aitun tiapitik anite ka ut tutakanit mak tshe itapashtakanit.
E mitishikatakanit tapishkatsheun, e ashpikuatakaniti patshuianish kie ma e tutuakaniti teueikan, tshitshissitutenan tshitipatshimunnu, ka ishpish natshishkamaku ianimak mak ka shaputuepanit tshe ushkuiaku tshetshi minuinniuht tshitinniminuat.
NASHET AU ESHIMISHKUTSHIP ANIT TSHEKUAN.
Eshinniuiaku, nanitam tshinashetan eshi-mishkutshipanit tshekuan.
Miam mate, eshi-kueshkaiat peikupipuna tshitishinniunnan.
Anite innit Atikamekw Nehirowisiw , kutuasht nikanuenitenan.
Takuan ashit eshi-mishkutshipanite kashikat mak e tipishkat, eshi-mishkutshipaniti pipuna.
Anite atikameku- aimunit, nitshissinuatshitenan ussi-pipun e issishueiat « ocki askiwon » neme uiauitakanu euashkapanit Assi tshishikau-pishimut mak ussi-tshekuan e tshitshipanit.
Peikushu eshpanit Assi tshanikuanipanit tshetshi kashikat mak tshetshi tipishkat mak tipishkau-pishimu tshanikuanipanit uashka assit niashak uiesh nishtunnuetshishikua tshetshi tshishtat.
Peikushu eshpanit anite inniunit
tshitauassiunan ekue ishkuessiuiaku kie ma ussinitishuiaku, ekue tshishapeuiaku mak tshishishkueuiaku ekue tshishenniuiaku.
Kie ne ka tshinikuanipanit e natukuiuenanut, eukuan eshpanit.
Anitshenat ishkueuat eshinniuht miam nin, 
nenu eshpanniti Tipishkau-pishimua eukuannu meshta-apatenitahk
Tshukuminu an Tipishkau-pishimu.
Tshimushuminu an Tshishikau-pishimu.
Ne Assi, utauassimuaua nenua.
Nakatuenimiku kiashikaniti Tshishikau-pishimua eku tepishkaniti, Tipishkau-pishimua.
Eukuan uet ishinikataku Assi, Tshikauinan Assi.
Ishkueu uetshipanit anite Ushkat ka taht Innuat, ne Tipishkau-pishimu, eukuan ne ka uauitamutshit tshekuannu.
Tatuau uiauieshiti pishimu, nitaimianan nukuminan tshetshi uauitamutshit eshi-nekatenitamikuiat, eshi-animuiat, tshetshi uashtenimimit anite tshe aitiat.
Eukuan ne tipaikan uetinamat tshetshi nashkumatshit katshi uitshimit anite tshe aitiat.
Ne Tipishkau-pishimu, anite tapishinu kie eshpanniti ishkueua uatshiueniti tshetshi utauassiminiti, ka ishinikatakannit nakana «eshi-nashamakak eshpanit tipishkau-pishimu».
Ka ishi-tshishkutamut nikaui, ne anu menu-tshissitutaman, eukuannu ka issishuet uiauieshiti tipishkau-pishimua, ekute anite anu eshinakuannit tshetshi inniut auass.
Nenu auass etat anite inniuaput, nipi, mishta-katshitauku Tipishkau-pishimua, mak eshi-petshitshuannit neme uiauieshiniti.
Ka ishi-tshishkutamakut tshishennuat, nanikutini apu nishtutamaku ushkat pietamaku.
Patush aishkat tshinishtutenan eshpish tshishenniuiaku, ekute anite menu-nishtutamaku.
Mitshetuau nikushkupan mak nitashinen/nikashekan uiapatamani nenu ka tshishkutamatsheht tshishennuat e tshi mishkakannit anite ut ka mishta-tshissenitakannit kashikanit.
Nimamituneniten neni mashkushua ka natukuiueti, shashish ut ka tshissenitakanit tshekuanassi uiauitakanit, etenitakushiht aueshishat mak essishuemakannit, mak mitshet kutakatshekuana.
Tshitaimikunan eshi-takuak assit.
Takuan tshetshi kanuenitakanit innishun tshetshi nishtutakanit etikuiaku.
Tshinanu innuat, tshikatshitainan eshpanit inniun.
Tshipa tshi minuau kie ma tshipa tshi matshikaun.
Nipakusheniten tshetshi nishtutamaku mamu eshpish katshitaimaku, eshpish nukushiaku anite eshpanit inniun mak, menu-apashtakaniti
tshika shaputuepanu kassinu tshekuan iapatak tshetshi takuak inniun
nipi, ishkuteu, e nenenanutmak assi.
Kassinu neni tapitina.
Tshitapashtanan nipi tshetshi ashtueitsheiaku.
Tshipa tshi ashit apashtanan assi tshetshi ashtueitsheiaku kie ma tshipa tshi putatitshepanitanan tshetshi ashtueimaku ishkuteu kie ma tshetshi shashkaimaku.
Muku tshipa tshi kie kushtikuana.
Mamitunenitetau muku tshiam kashtuna, e nissipeti, meshta-pashteti assi, ekatakuaki nipi.
Nukutakanu mak uauitakanu ne eshpanit eshakumitshishikua.
Ne aitiaku, kiatshitaimakutshekuana meshta-apataki, tshikatshitainan ashit tshitinniunnat.
Takuan tshetshi pissenitakanit mak tshetshi nanatuapatakanit tapishkut eshpanit tshetshi tutakanit shaputue tshetshi papaniti kau eshi-mishkutshipanit tshekuan
UKAUMAU-ASSI KA AIMIT
Tshetshishep, nitapishikushiti ekue unian eshku eka tshishikat. 
Nisheneti tauapekaikan tshetshi tshitapataman uatakanit tshe ishi-tshishikat anite nitinnu-assit (nakana ne nituten), nishtunnu ashu patetat sheku kauauieshtet tshika ishpish tshishin anite nitassit, neunnu ashu peiku sheku kauauieshtet ashit e nutik. 
Shash apitu tananu tshishe-pishimu 2018 pipun. 
Uenit pishimu, nitshi uapateti nishipiminan (mishta-shipu anite Chisasibi) e aitapian mamit tshetshi tshitapamak tshishikau-pishimu mak uessi-tshishikat. 
Anite akuanutinit ka mishat shipu tshimateu nitsh, mak nitshi uapateti shipu anite ut ka mishat pashpapuakanit. 
Nitshi uapateti ka mishat shipu mishue anite aitapian.
Shaputue nitshitapateti mak nimateniteti ka mishat shipu. 
Nikutshipanitati e matenitaman nekatenitamun mak e nutshitakanit anite e ushikukutakanit ka mishat shipu. 
Ne ka ushikukutakanit shipu, nukuan anite eshku ka pimikunua nipi mak kashkuan ka-taua takut. 
Apu nita tshitshue mashkutik mak nanikutini tepishkati, menu-natutakaniti, miam pietuakanit mishkumi e natuapanit, ne tshipa ishinakuan shakuaki. 
Miam eka nita nipamakak ne shipu mak nanitam uetet usham nanitam tau anite kashkuan kie ma e pitshishetet anite takut.
Ka mishat shipu, eshpish nekatenitamakak mak ka ushikutakanit, tshitaimikunan mak tshuitamakunan katshi tshimashakanit eshi-tapitik mak eshpanit anite kassinu tshekuan ka tutakanit. 
Apu shapimakak mak akushimakan katshi mishkutunahk innuat eshinakuannit. 
Eka shiapimakak, akushun mak eka tapitik ne ka mishat shipu, apu minuat kie pikunakanu anite kassinu eshi-tapitik. 
Nenu utatusseun (ne mishta-shipu) anite inniunit mak ka shutshishimakatakannit inniunnu apu shutshishimakannit. 
Mishta-unitin mak mishanu unekatenitamunuau innuat. Neme ka unitakanit, tutakanu tshetshi eka ishpish shutshishiht kie innuat. 
Nanitam mishta-ishpitenitakuannipan e tapishinit ka mishat shipu kassinu anite.
Shipua, shakaikana, uinipekua mak kassinu ka tutakanit assit, kakanuenitahk anat ka mishta-ishpitenitakuannit nipinu. 
Ka kanuenitahk nipinu itenitakushuat miam umikueiapia Ukaumau-Assi, kie neni umikueiapia uemut apatana anite kassinu ka tutakanit tshekuan. 
Takuan tshetshi minaku aimunnu Ukaumau-Assi mak tshetshi petakutaiaku mishue assit, anite kassinu eshpishat, niatuenitak Ukaumau-Assi tshetshi uitshiakanit. 
Tshuapatenan mak tshipetenan eshi-mishkutshipanit. Assi, eshi-mishkutshipanit eshi-tshishikat mishue eshpitashkamikat assi kie tshimamitunenitamikunan apishish. 
Uipat ekue itenitamaku neni ka mishkutshipaniti anite Assit, nakana ka ishpanit assit an kie tshissenitakuanipan tshe ishpanit. 
Apu pissenitamaku ne Ukaumau-Assi kutshipanitau tshetshi uitshitishut, tshetshi natukuitishu, nenu ut eka tshissenitamat e matshi-tutamaku.
Nipi uetshipanit assit, eukuan ne meshta-ishpitenitakuak tshekuan anite inniunit menuat mak nanitam an ishi-utinakanipan miam inniun mak anu menushit ka tshishkutamatshet anite kassinu ka tutakanit tshekuan. 
Takuan tshetshi uitshitishuiaku mak tshetshi uauitshituiaku, tshetshi uauitakanit assit tanite uet tshi taiaku anite metshi-tutuakanit Ukaumau-Assi.
NITSHITUTETI, KAU NITAKUSHINITI, NITASHU-PATSHITINEN
Kashikat, eukuan ume ushkat tshishiku Trickster  Tipatshimushtui tshitaimun anite nitinnu-assit, Nutashkuan. 
Eukuan ume kie ushkat etaian ute e uauitshiueian e tshishkutamatshenanut nitshiashi-katshishkutamatsheutshuapit. 
Ninan, nin, Alessia mak Jani, nititanan ute tshetshi tutamat ashit katshishkutamatsheshiht tshe ishi-tshishkutamatshenanut mak tshetshi aimituiat, tshe uitshikuht put aishkat. 
Takuashu tipaikan, muku nika minu-atusseshtenan.
Nitutenan tshe ishi-tshishkutamatshenanut, katshi natutamuakut eshi- natuenitahk katshishkutamatsheshiht. 
Shash aieshkushtashapanat tshekuannu tshe natuenitahk! 
Tekushiniat ute, shash mitshet tshekuan nimamitunenitetan, shakassinepani nimashinaikannana mashinaikanuiana mak tshiashi-atusseun-mashinaikana uiauetinakaniti miam eshi-atussenanut kashikat. 
Nikutshipanitan tshetshi ashtaian tshekuan nin uetshit uetinaman anite. Kaiakunitshenanut, apu shashish ut tshishkutamatishuian mak tshika takuan anite tshishkutamatsheu-katshipaikanisht ume nishuminashtakana.
Anite tshe aitinanut, tipatshimuna ka ishpaniti ueshkat, kashikat mak aishkat tshika tipatshimunanu, e aiminanut nitaimun, innu-aimun. 
Anitshenat kutakat e nishiht ishkuessat, namaieuat innushkueuat, nikukuetshimikutiat mak nishutshiteieshkakutiat tshetshi apashtaian nitaimun. 
Anu nishtuapatamuat e tshishkutamatshenanunit mak e aiminanunit, nuitamakutiat tshekuannu tshe tutaman neme uiauitaman tshekuan.
Ume tshaueian kau, nipetan tshekuan uetinaman ait anite nitassit. 
Ka nakataman nitinnu-assi ka apishashit tshetshi ait uitshian, nititeniteti ne, kassinu tshekuan tshe tshishkutamakauian, nika ashu-patshitinen aishkat. 
Nitshishkutamatishuti e tutuakaniht kanuat, apu shuku ishi-naushunakanit tshetshi ishi-atussenanut anite nitassit, nasht apu mitshetiht nenu eshi-atusseht. 
Passe eshi-tshissenitaman tshika apatana neme tshishkutamatshenanut, miam e akunitshenanut mak paikass e aiminanut.
Uemut uin nipakusheniten ne aiapishish eshi-nakatamat tshetshi nitautshik. 
Nipakusheniten tshetshi kanuenitakanit tshetshi anu puamunanut, anu kataku mak aiat kataku. 
Nipakushenimauat anitshenat kaiauassiuht tshe natshishkukau, mak uemut kau tshe uapamikau, tshetshi kukuetshimimiht mishta-mitshet tshekuana anite ka ishinniuian mak ka aitian tshetshi ushkuiht e shaputuepaniht nenu ka itenitahk anite utatshakushuat, uinuau muku neshtuapatahk mak meshta-apatenitahk.
Ne e uauitakanit shaputue ka kanuenitakanit eshi-kanuenitashunanut, eukuan ne  «tshetshi atusseshtakanit eshi-nutepannanut kashikat eka nakaikannit anitshenat tshe taht aishkat tshetshi kie uinuau atusseshtahk». 
Eukuan, nitshi tapueieniten ne etutaman, ne etutamaku, takuan anite ka uitakanit eshinakuak. 
Nititanan ute tshetshi patshitinamat tshishkutamatuna, etenitakuaki miam ka tshishkutamatshenanut, e uitshimiht katshishkutamatsheshiht. Tshika tutakanua kutaka put natshe. 
Uitamakauianakue ume tshe ishi-atusseian, apu nipa tapueteti. 
Nipa issishueti, apu nishtutaman essishuemakak ne shaputue ka kanuenitakanit eshi-kanuenitashunanut. 
Muku anutshish, nuapaten eshinakuak kie shaputue nika nashaten anite nitinniunit.
E NATAKANNIT UTSHISSENITAMUNUAU KAUTISHKUEMIHT
Anite Kahnawàke ninitautshiti, nutshipanit anite napeuat ka unikapautashiht ashit assikuman mitshuapa ka pikutaht mak ka nishtuapamakaniht ka tshimataht ka mishta-ishpananiti mitshuapa nete utenat New-York mak mamitshet mitshuapa mak ashukana nete Upashtuneu-assit, mak ashit kaiassitsheshiht ashit ka nitautshitahk ka mishta-nishtuapatahk. 
Nishtutamupanat eshpish apatannit tshetshi nitautshitahk tshekuannu e nashatahk nitinnu-aitunnannu eshinniuiat miam Kanien’keháka (kaumikunimit), miam matamina kie ma haricot ka ishinikateniti, muku ashit, tshi nitautshitapanat mak tshi kanuenitamupanat mitshima e tshi kanuenitakanniti tekaniti pepunniti ute mamit Kanata-assit. 
Nitshissitutuauat patetat ushteshimaua «Skye», peiku anite etashiht, nimushum nana, kukuetshi-pashtautuipanat auen ne anu tshe minuashiniti upatshitinauna, netamata, ka shipekuashkuaki mak napatata, muku nanitam matinuematuipanat patshitinauna mak uauitamatuipanat eshi-tshissenitahk. 
Miam meshta-minu-uitsheutunanut anite ka tshinuemituht itenitakuanipan mak mishta- ashineuatshepanat/kashekauatshepanat.
Neme putat eshtakanit mak ka akutitakanit, eukuan ne kie nanitam ka itatusseht nikanishat. 
Nitshissituten tshatapataman eshpish pishakuak neme e atusseuatshenanut uteuapui tshetshi ashtakaniti netamata putat tshetshi kanuenitakaniti neme pipuki, muku apu ut apatenitaman ueshkat. 
Muku, peiku tshekuan metataman, eukuan ne eka ka utinaman tipaikan tshetshi tshishkutamatishuian etatussenanut meshta-apatak eshku nene ka itatussenanut. 
Kashikat, ninishtunnuepipuneshin ashu nishuaush, nimushum nipipan pipunnu 2000. 
Eshkuessiuian, nitshitapamati e tatuauatshipititshet eshakumishikuana, e kuishkunak mak e patshitinat, e itshenak mashkushua ishkaninipina. 
Nin, apu ut tshekuan apatenitaman, anu nitapateniteti e taian ashit kutakat auenitshenat mak tshetshi minuataman ashit nuitsheuakanat mak at tshetshi utinaman tipaikan tshetshi minak tshetshi tshishkutamut tan tshe itian tshetshi pakassuian nin mak nitauassimat nete aishkat.
Kashikat, muku tshiam nitituten mitshim-atauitshuapit tshetshi aiaian niminima mak nipatshitinau-mitshima. 
Muku anite pitute, nititeniten miam eka nashaman tekuak tshetshi aitian mak eshinakuak tsheshi tutaman e innuian kaumikunimit. 
Eshakumipipuna, nitititishun nika natshi-uapamau peiku anite nishteshikauna ka nashahk ka aitinanut e patshitinenanut mak e mamushatshinikaniti patshitinau-mitshima ka aitiht nishanishinanat Skye, usham nutim nana ushteshimaua shash nipuat. 
Muku, nitatusseun mak kutaka tshekuana uetamiueti nitshitaimakun nanitam tshetshi nashaman nipuamun tshetshi nitautshitaian nin uetshit nimitshim mak tshetshi shaputuepanitaian etenitaman miam nakana ka aitiht nikanishat ka uitshikuht tshetshi pakassuht nuitshinnimat mitshetu-tatutshishemitashunnuepipuna.
Nui mishituepanitati ume tipatshimun, usham nitapuetatishun metshetiht kaiauassiuht tshessenitahk umushumimaua tekuannit eishi-pikutaniti meshta-mataunakuannit uetshipanit anite nitaitunnat eka uetinamaku tipaikan tshetshi tshishkutamatishuiaku eshku etaht ashit tshinanu. 
Muku peikussu nukum anite e neuht mamu nukumat mak nimushumat, mak ne ua utitaiman, tshetshi tshishkutamut eshpish tshi tutak nitaimunnannu eshku eka nakashimit tshetshi ishpanit nete ka tananunit ka tapueienitakannit, usham nitshissenitamuau nenu eshi-matau-pikutat mak eshi-pikutat. 
Nipakusheniten neme aishkat, innuat uapamitaui mak kukuetshimitaui tshetshi ma utitaimuane ka uitaman ka ui katshitaiman ute tipatshimunit, nika tshi uauitamuauat nitshishtikannu meshta-minu-nitautshinnit e aimian nitinnu-aimun mohawk.
NAUSHUNA ESHI-TAKUAK ASSIT
Mitshetuau nikukuetshimitishutan tan nipa ishi-uitshiuenan anite eshi-takuak assit. 
Nuash kashikat, tatuau niatshi-uapatamat anite kueshpiati, uin an nuitshikutan. 
Apu tshi issishueiat kassinu nimishkenan ka kukuetshimitishuiat mak eshi-pikutaiat tshetshi tshishpeuatamat e minu-kanuenitakanit ka nitautshik assit, muku mitshetuau nitishi-kukuetshimitishunan tshekuannu ma uet mishta-uanasse nakatahk innuat ka takuannit assit.
Uetshipanian anite Ushkat ka taht innua, anite ka takuak assit ut nitshi uapatiniananat nitauassiminanat mak nussiminanat aitunnu anite uetshipaniht. 
Innuat miam puatshishaimunnuat, anite tapishinuat innua ka ut tshi inniuht anite minashkuat. 
Tshetshi uapatiniueiat nitaitunnan mak eshi-pikutaiat, assi nitapashtanan mak kassinu anite eshi-takuak, eka takuaki ne, apu tshekuan tshika tshi tshishkutamatsheiat. 
Eukuannu etenimitishuht nitauassiminanat tshe matenitakuannit kie nasht apu ui uapamitshiht nitauassiminanat e unishiniht anite muku nessimanu tekuannit.
Ka mishta-uauitakanit tshetshi tshishpeuatakanit ka nitautshik assit itshepanua uiauitakanit shuniau. 
Mitshet tshekuana tutatshemakana tshetshi tapuetahk innuat nenua atusseuna uatshiueht tshetshi mishta-tshimatakanit tshekuan. 
Niminu-nishtutenan iapatak shuniau tshetshi minupiht kauikanishiht, muku nitenitenan, e inniunanut pessish ka takuak assit e pikunamaku, takuan an eshi-katshitaikanit aitiaku e ishpitenitakanit kassinu tshekuan ka inniuimakak.
Tshuapatiniananat tshitauassiminuat e tshi pikunakanit anite apishish tshitaitunnan ut shuniau.
Apu mishta-apatenitahk innuat ka pikunakannit. 
Mitatenitakuan, apu mitshetiht innuat e tshi natuapatahk netukuiuenit ka takuannit assit, miam nipi e minuakamit uetshipanit mussitshuanaput, kie ma ka natukuiueti mashkushua, e tapishinnanut anite eshi-tapueienitakuak tshekuan kie ma muku tshetshi enut nishtuapatakanit mak kau e nishtuapatakanit.
Takuan tshetshi uapatiniuenanut assit ait e tshi ishi-atussenanut, tshetshi shutshiteieshkuakaniht tshetshi apashtaht tshekuannu anu e ishpitenitakanit Assi...
Takuan ashit tshetshi ushkuiaku tshetshi kushpiaku ashit tshitauassiminana mak tshetshi tutamaku innu-aitun ashit uinuau. 
Tshinanu an tshe ui tshishkutamuaku tshitauassiminanat, anite an mamu ashit uikanishimauat tekuak tshetshi tshishkutamatsheiaku.
Ueshami-mitshetuau apu apatenitamuaku tshishennuat utshissenitamunuaua, anu tshitapatenitenan ka ishi-mishkakanit tshissenitamuna. 
Minekash tshipa tshi uauitamakuauat tshishennuat tshekuannu ma tshipa tshishpeuatakanu assi, ushkat ne ka-mishta-minuashua ka uasheshkunat tekuak uashka etaiaku.
TEPUATITAKANU  TSHETSHI KANUENITAKANNIT TSHISSENITAMUNNU TSHIMUSHUMINUAT KA NAKATAMAKUIAKU
Nishuaush itashuat nitauassimat, nishtunnu ashu neu nussimat mak peikushteu nitanishkutapanat.
« Tshituteuat umushumimauat ekue eka nukuaki ka aitinanut ueshkat. »
Aiat mak aiat, petakuanipani neni aimuna nepiti tshishennu. 
Eka tshekuan tutamaku, utshissenitamunuau tiapitinnit eshpitenitakuannit anite inniunit, utinnishunuau, apu nita tshika ut nukuannit anite aianishkat; 
tshinanu an takuan tshetshi atusseiaku tshetshi ashu-patshitinakanit.
Nutaui Koctca, «ne ka minuatat aueshishissa», eukuan nana peiku anite mashten ka kushpiht. 
Muku cri ishi-aimipan. 
Kutuasht itashinipani utauassima, peikussipan e upinaushut patetat-tatunnuepipuna ashu nishtu ishpish. 
Minu-utaumauipan mak tshishkutamatshepan inniunnu – minu-napeuipan. 
Nupinikutan, ashit ukauia  nukuminan. 
Nanitam nika iteniten, niminikuti menushiht katshishkutamatsheshiht mak ninaushuneti ne meshkanau, eka nita e itenitaman nika pun e tshishkutamatishuian. 
Nitshishkutamakutiat tshetshi minu-utinaman ussi-tshekuan anite nishtikuanit mak niteit mak tipaikan, atamishkatun an.
Uapikun-pishimu 2017, etaian pessish unipeunit ne « BABA », tshishennu ninatshi-aimikutan. 
Shutshishimakannipan utaimun. 
Nitshisseniteti shash tekuak tshetshi utinaman neme tshe takuak tshetshi tutaman. 
Papeiku etashiat, utauassima, ushtesha, umisha, takuannipan tshetshi kanuenitak unatukun-tshissenitamun anite inniunit... 
ushkat uin e natukuitishut, e natukuiaku uikanisha...
Umenu ka issishuet ne tshishennu  
«Tshitenitenauatshe tshuniauau tshishteshuau, tshutauiuau, tshimushumuau kie ma tshitanishkutapannuau. 
Uiau tshika nipumakannu, muku utatshakusha papamishkanua. 
Tshinakatimakutau apishish etenitakushit (utinnishun). 
Tshitishinakushinau miam utaimuna mak umeshkanam ute Ukaumau-Assit. 
Kanuenitamuku tshetshi inniuimakak nete aishkat. 
Kanuenitamuku tshetshi inniuimakak ne natukun ka inniunanut ».
Nenu essishuet, ninishtuteti tekuak tshetshi tshishkutamukau nitauassimat, nussimat... 
nenu ka ishi-nakatak eshi-mamitunenitak ne napeu, « BABA » ka ishi-uinak. 
Nenu ut, nussimat anu tshika innishuat mak at tshinanu eshpish innishiaku kashikat.
Pakushenitamun a ne? 
Ka Tutak tshekuannu tshiminikutan uikupeshakana katshi matshi-tshishikanit, katshi kashti-tipishkanit.
Nuitshinnuat ka taht Ukaumau-Assit, uniku mak tshishkutamatishuku natukun ka inniunanut tshetshi shaputuepaniht anitshenat tshe taht aishkat.
Nikanimishiminanat 
Ninikamunnana
Ka aitinanut
Eshi-pimuteiat e tutamat tshekuan 
Ka aitinanut nakana 
Nitinnu-aitunnan
Nitaimunnan 
Mak kutaka.
Kassinu anite ninan etenitamat, eukuan an ushkat mak nikan, anite tiapishiniat, miam Ukaumau-Assi utauassima.
Tshinashkumitin nuta. 
Nikuss mak nitanishkutapan, tshinanishkutapanat, tapishinuat tshimitunenitshikanit, apashtauat tshitishinikashunnu « Koctca ».
NAPEUAT MAK ISHKUEUAT KA SHENAHK MESHKANANU
Mishta-apatenitakushuat tshitauassiminuat, muku tshinatuenitenan tshetshi minuenimuht. 
Uiapamakui auen etat pessish etaiaku tshe nakatitaku natshishk, ait shassikut tshitishi-uapatenan inniun. 
Tshekuannu tshe nakatamuakut tshitauassiminuat? 
Auennua tshe uitshikuht anite tshe aitiht? Kashikanit, nishuat nitauassimat. 
Peiku mishta-uishkuipan at shuku animuti.
Nikanishat kie uinuau, takuannipan tshetshi naushunahk tshe aitiht, ninitautshinikutiat ashit nenu nakana ka aitiniti innua. 
Mishta-apatan ne eitinanut anite nitinniunit  enniuti auass, eitinanut ushkat pemuteti auass, aitinanut asham uiauinakaniti, eitinanut tshessinuatshiakaniti tipishkau-pishimu, uiauieshiti tipishkau-pishimu, eitinanut tshessinuatshiakaniti mashku. 
Ne eitinanut, tutakanu tshe shaputueshkakanit tshekuan nikan ka tshissenitakanit anite meshta-apatak e ashinenanut/kashekananut eshi-tapishinnanut, e ishpitenimitishunanut mak e ishpitenimakanit kutak auen.
Anite eitinanut ushkat pemutet auass, kassinu papeiku ka apishashit ka tutamakauin, miam tshishtemau-massimuteush nuash matshunisha/aieuna ka ashinein/kashekain e tshikamutain, tshiminikun tshetshi uapatamin iapatak mak essishuemakak kassinu tshekuan anite inniunit.
Anite eitinanut tshessinuatshiakaniht aiamieukaumauat, anitshenat tshe tshissinuapamatau, tutamupanat tshimeshkanaminu ashit tshishtapakuna, tshika tshikanakuan mishkut tshe aitin. 
Tshashtapanit meshkanau, tau anite innasht menushishit ka minunakuiakanit, inniun ui nukutakanu, sheku anite mishtikut ashtakanishapan tshinatukun-massimuteush ka ishpitenitakuak.
Pitute massimuteutit, minekash ka tananut e minunakutakanit  utatshishikanissat eshku e tshishishuht ka tutuakaniht ashit shuenimun, tshishtemau tshe matinuenanut mak kanakunassat. 
Upime anite tau nishk; tshika takuan tshetshi ishpitenimat ne aueshish kie tshin neme eitinanut mak nanitam eshpish inniuin.
Neme essishuemakak miam nutim utinniun auen niashak, tshika takuannu tshetshi naushunahk tshikanishat nenua tshe taniti nikan etain, tshitaiamieukaui mak tshitaiamieutaui. 
Usham tshikanishat nanitam tshika tauat utat etain tshetshi pashikutishinishkau mak tshetshi shutshiteieshkashkau neme pishuashteshinini anite tshe nakashkakuin tshitinniunit. 
Mishta-apatannu utatusseunuau anitshenat tshitaiamieukaui mak tshitaiamieutaui. 
Takuannu tshetshi tshishkutamashkau utshissenitamunuau mak upikutaunuau, innu-natukuna, ka aitinanut, ka aitinanut nakana, e nataunanut. 
Tshinashkumitinau nitaiamieutaui, nitaiamieukaui, nimocom mak nikokom eshpish minuashit atamishkatun ka minieku, tshetshi uapatinieku menuat meshkanau inniunit. 
Tshima minu-pamishkaieku.
MIAM ASSI, NINAN AU KA PATSHITINAHK INNIUNNU 
KA MAMITUNENITAHK SHAPUTUE KA KANUENITAKANNIT KA ISHI-KANUENITASHUNANUNIT ANITSHENAT JULIE MAK MYRIAM LANDRY, UMISHIKAUNIMAUAT MAK AKÉNAKI-ISHKUEUAT
Eshi-tapishinian shaputue ka kanuenitakanit eshi-kanuenitashunanut mak eshi- nashatakanit eshpanit, anite e tutaman tshekuan, miam nete etaiani nutshimit e natamishuian inniminana, e mamushatshinaman ka tshinikuanamuht unashkut mashkushua,ka ussi-nitautshiniht innashta, kuesseiani ashit nutaui kie ma niatshi-uitshiani mak pemishkaiani. 
Eukuan ne eitiani kiatshitaukuian eshi-nashatakaniti ka kanuenitakanit eshi-kanuenitashunanut. 
Anite ut utinakanua e tshishkutamatishunanut mak ka ashu-patshitinakaniti tshissenitamuna mak aituna ka minit nutaui. 
Pepamishkaiati, niatshi-kushpiati mamu ashit nikanishat e kueshkaiati kie ma niatshi-natamishuiati, uin an nitshishkutamakutan tan eitinanut neme miamushatshinakaniti mashkushua ka tshinikuanamuht unashkut, tshetshi eka nita ueshami-mamushatshinakaniti mak tshetshi nanitam anu nakatakaniti, tshetshi takuaki nemeni kutaka pipuna aishkat, tshetshi kau pakashtueuakanit namesh ueshami-apishissishiti kie ma tshetshi eka kussenanut iamuti namesh. 
Nitshishkutamakuti ashit, tshetshi tshitapataman mak minunaman assi, ait eshinakuak mak eshi-mishkutshipanit.
Nin etenitaman, shaputue ka kanuenitakanit eshi-kanuenitashunanut, anite assit an tapitin, anite eshpish ishpitenitamaku. 
Anite nukuak eitinanut mak e tutakanit tshekuan assit mak eshi-ashu-patshitinamaku. 
Eshi-uapataman nin, eka tshi ituteiakui nutshimit, apu tshika tshi minu-ashu-patshitinamaku eitinanut mak eshi-pimipanit ne shaputue ka kanuenitakanit eshi-kanuenitashunanut, aimun mak aitun, usham apu uiesh tshika tshi tapitik ne ka ashu-patshitinakanit.
Uetshipanian mak eshi-tapishinian anite Ndakinna, nasht apu tshika tshi itshenakanit kie nitshisseniten, etaian anite Ndakinna mak e tutaman nutshimiu-aitun, nimishta-minuenitamikun mak niminuenimun. 
Apu ut nitautshian nitinnu-assit, miam nimishikaun Julie, muku anite utenat, tipan nitishi-tapishinnan anite ka kanuenitakanit eshi-kanuenitashunanut.
E aimituiat kaimitunanut, nui uauitamuati mak nui tshissenitamuati etenitak nenu shaputue ka kanuenitakannit eshi-kanuenitashunanunit. 
Nipakusheniten tshetshi miam uitamuk ka issishuet.
Julie, eukuan ne muku anite nimishikauna, nishimikauna mak nishteshikauna ka nitautshit innu-assit. 
Ekute anite nanitam tapan eshpish inniut, ekute anite atussepan mak tutamupan utatusseuna. 
Nenu eshi-uitak, peiku anu meshanit ait eshinakuannit, nenu eshi-uapatamat ne ka kanuenitakanit eshi-kanuenitashunanut, eukuan ne eshi-tapishiniat anite uiesh. 
Uitamu nenu katshi nitautshit mak katshi apit innu-assit, mishkutshipannu eshi-tapishinit assit. 
Neme kau iapatenitamat minekash ka kanuenitakanit eshi-kanuenitashunanut, tipan ishinakuan, usham tipan itenitakuanipan anite netautshiat  utenat mak innu-assit.
Nasht pitute uiat matenitamu e tapishinit assit. 
Ne assi, Ukaumau-Assi an. 
Euassiut, Julie minupanipan, natshishkuepan innua ka nimashkuaitsheniti mak ka ishi-nashataminiti ueshkat ka ishinniunanut. Tutakupan nenu tshetshi apatenitak eshpish apatannit assinu mak ka nanakauiniti innua. 
Etatu ka tshitapatamat ne minekash ka kanuenitakanit ka ishi-kanuenitashunanut, Julie uitamu nenu, uiauitakanit minekash ka kanuenitakanit ka ishi-kanuenitashunanut, innuat ishi-uauitamuat miam muku ka mamitunenitakannit nenu. 
Anite uin, anu kataku an mak at muku ka mamitunenitakanit. 
Apu tshipa takuan tshetshi ishi-uauitakanit miam kutak tshekuan. 
Tshipa ui uemut ishinakuan ne minekash ka kanuenitakanit ka ishi-kanuenitashunanut, usham tshika unitishu innu eka akua tutakaniti.
Julie etenitak, ne minekash ka kanuenitakanit ka ishi-kanuenitashunanut, tshipa ui tipaimuatshenanu anite e naushunamaku tshekuan, eitiaku mak eshi-mamitunenitamaku eshakumitshishikua. 
Eshi-uapatak nenu minekash ka kanuenitakannit eshi-kanuenitashunanunit mak eshi-tapishinit anite assit, utshipanu ushkat nimushuminan, ka natshishkuat ka nimashkuaitsheniti mak ka tshishkutamuakanit e uauetinak uapikuna mak e tshimishuat mishtikua. 
Pishkapatamu nenu katshi nanitam tat minashkuat, anite e tutakanit tshekuan mak e nukuak, nenu katshi naushunak tshetshi ishi-tshishkutamuakanit mak etusset shash tshekat kutuasht –tatupipuna mamitshetuait etussenanut miam ka tshimatakanit katshishkutamatsheutshuap –kaiassitshenanut tshetshi tshishkutamuakaniht innu-auassat mak atauitshuapiss tshetshi uapatiniuenanuniti mitshima ka nitautshitaht innuat, eukuannu nenu tshitshue tiapitik anite minekash ka kanuenitakanit eshi-kanuenitashunanut.
Katshi uauitamatishuiat, Julie mak nin nipishkapatetan mamu tipan mak tapishkut eishinakuaki eshi-uapatamat ne minekash ka kanuenitakanit eshi-kanuenitashunanut. 
Ushkat, eshi-tapishiniat anite ashit assi mak anite minekash ka kanuenitakanit eshi-kanuenitashunanut, tipan ishinakuan usham anite ka nitautshiat mak ka natshishkamat tshekuan. 
Eshi-tapishinian anite minekash ka kanuenitakanit eshi-kanuenitashunanut, anite utshipanu eshi-nashatakanit nuash e tutakanit tshitshue anite assit. Ait itenitakuan mak at Julie, e tutakanit anite assit ashit neni atusseuna uet tshi tshissenitakanit eshinakuak ne minekash ka kanuenitakanit eshi-kanuenitashunanut. 
Eitapashtakanit mak e kanuenitakanit ne minekash ka kanuenitakanit eshi-kanuenitashunanut aitina anite papeiku, muku peikushu anite piapannanut.
Mashten, apatan nititenitetan tshetshi uitakanit tipan etenitakuak e eshkueunanut miam abénakis anite e uauitakanit anite minekash e kanuenitakanit eshi-kanuenitashunanut mak anite assit. 
Miam Julie ka uitak eshpish aimituiat, itenitamu nenu minekash ka kanuenitakanit ka ishi-kanuenitashunanut, anu anite ishkueuat apatenitakuannu eshi-uapatakannit, usham inniun anite tapitin, auassat mak aianishkat. 
Assi, eukuan uet ut takuak inniun, ekute anite uetshipanit e natukuiakanit auen, aimun, aitun. 
E pushipaniht innushkueuat anite uiauitakanniti neni ua atusseshtakaniti, issishuemakan tshekuan usham tshinanu an, miam Assi, petshitinamaku inniun. 
Takuan tshetshi shaputue kanuenitakanit.
ASSI UTAIMUN
Ka tshitshipanitat utatusseun anite etaniti auennua au nin, ka atusseshtak eshpannit kiatshitaukuniti auennua mak ishkueu ka ashinet anite tiapishinit innua mikamak, kashkanatshua mak mishtikushua écossais ka ishinikatakanniti.
Eshi-uapataman menuat etananut assi, tshikanakuanipan neme pipun 2011, ka utinaman atusseun etutakauian tshetshi pamishkaian assit eshpitenitakuak 280 000 km tshetshi tutaman etenitakuaki innu-assia ute Uepishtikueiat mak Labrador assit. 
Nete eshitshimeian mamishkut innu-assia, ninatuteti tipatshimuna mak anu, nitapatenimatiat anitshenat ka aimiht. 
Kassinu tshiashi-tshekuan ka mishkakanit, kassinu tshekuan ka tutakanit, kassinu tipatshimun, kassinu nikamun kanuenitamu eshi-uapataminiti innua eshinakuannit assinu, mak ka ishi-patshitinakannit menunakuannit mak iapatannit tshetshi inniunanunit, eshi- mamitunenitakannit, peikuait eshinakuannit etenitakushinanunit, mishta-pessish tiapitinnit assit mak iashu-minakaniht aniteshenat tshe taht aianishkat.
Nete ka papamishkaian, nasht mishkutshipanu nitinniun. 
Nika ui tshitimaueniten ka mishta-minu-nishtutakanit neni tipatshimuna, assi mak innuat, peikushu an tshekuan. 
Takuan uemut tshetshi tutakanit tshetshi inniuimakak tshetshi minakaniht anitshenat tshe taht aianishkat. 
Nuapateti assit miam tshipa takuan tshetshi ishinakuak... 
Assi anite tshipa minu-tapitin tshekuan, kassinu auen tshipa apatenimakanu mak tshipa tapishkut aitutuakanu anite uiesh tshipa ashu-minitunanu aimun mak tshe uitshiakaniht innuat tshetshi nishtuapatahk mamitshetuait tekuaki aishinniunanut, mak tshe uitshiuet tshetshi tutakanit tshekuan, aiapishish, anite mamu tshe taht innua kassinu auen e atshimakanit mak nutim tshe tshi petakushiht auenitshenat.
Ka ishpish papamishkaian, nimateniteti e mishta-tshishuapian uapataman eshpish tipan itenitakuannit anite enniuht innuat mak kakusseshiht kanata-assit  tipan anakanuat, apu ishpish kanuenitashuht anite tshishkutamatunit, animannu anite utinniunuat ekue tutakuht tshetshi eka minuinniuht, animishun... mak etatu mitshetuat ka matshi-tutatishuht. 
Nuapateti ne eshpanit mak nimateniteti meshta-akuiuet ashit eshku meshta-nukuannit ka tutakuht ka natapiniti ute kakusseshiniti, ka atanakaniht, ka ushkuishtuakaniht mak eshi-katshitaukuht ka ui tutuakaniht tshetshi ishinniuht miam kakusseshiht... 
Nimati ka ishpish nakaikanit tshitipatshimunnu... ka ashtueikaniti mitshet tipatshimuna uenitiki natshishk. 
Nimati usham apu tshika ut petakushiht anitshenat ka nakatakut eshku eka ka tshi aimiht.
Nitapiti tshetshi natutaman nitei e tatueuepanit, boum, boum, boum, miam teueikan, tshessiumikuian enniuian mak e tshi tutaman ait tshetshi ishinakuak... ishkueu au nin, ukaumau, ishkuess, katshishkutamatshesht. 
Nikanueniten tshissenitamun ka ashu-minitunanut mak nishtutamun iapatak tshetshi tutakanit anu menuenitakuannit utassiuau tshitauassiminuat nemenu nishuasht-tatuau tshe ishpish aianishkat.
Innuat ka tutahk tshekuana mak anitshenat ka pimutataht tshissenitamunnu nakana ka kanuenitakannit, eukuanat anitshenat tshessenitahk eshpannit anite innu-assia anite kau ka ui inniuimakatakannit neme ueshkat ka aitinanut. 
Eukuanat anitshenat nikan ka taht tshe ui nashakuht auassa; takuan tshetshi mamu akussutakanit ne ka pikupanit mak tshetshi patshitinahk inniunnu ashit tshetshi minakaniht tshetshi petakushiniti kau auennua.
Uitamuku ka tapuenanut, eukuan ne atusseuakan anu e shutshishimakak kenuenitameku. 
Inniuatsheku ka tapuenanut, eukuan ne anu e shutshishimakak tshekuan. 
Minnan tshetshi natutamat tshekuan ua issishueieku.
NANATUAPATAKANU TAPISHKUT ESHPANIT  INNUSHKUEUAT MAK SHAPUTUE KA KANUENITAKANIT ESHI-KANUENITASHUNANUT
Nemeni pipuna 1970, apatenitakanipan anite nutim eshpitashkamikat assit ne eshi-tapitik assit, ka aimuatahk mitshet assia, uitamupanat e pikunakanit eshi- tapitiki assit, enut uitakanipan tiapitik ne ka tshimatakaniti atusseutshuapa mak eshi-tapitik assit nete ka aimuatahk mamu assia Nations Unies (nete Stockholm, pipun 1972)
ne eshinikatakanit «ishkueuat mak eshi-tapitik assit», tapitina ne e pikunakanit eshi-tapitik assit mak nenu eshinniuht ishkueuat kie eukuan ushkat e nukuak.
Neme pipun 1987, mashinaikan uatakanit ka ishpanit Brundtland unuipanitau nenu eshinikatenit «shaputue ka kanuenitakanit eshi-kanuenitashunanut»,
nikan tshe takuak anite mitshet tshe itatussenanut assi uiauitakanit.
Mitshetuait ishi-kutshipanitapanat innuat tshetshi natutuakaniht tekuanniti kanimashkuaitshenanunit, mak, ashuapatakanipan nuash pipun 2007 ka tapuetakanit ne mashinaikan uatakanniti utipenitamunuaua innuat anite Nations Unies menu-uitakanit assi, ka mishituepanitakanit tshekuan, ka tshishpeuatakanit tshekuan mak innuat utipenitamunuaua, miam neni passe tipenitamuna ka katshitaukuht innushkueuat.
Innuat mishue uetshiht anite assit, tapishkut ui kanuenitamuat menuanit eshi- tapishiniht ashit assinu mak eshi-takuannit ashit, kie uinuau anite tauat. Nenu shaputue e kanuenitakannit eshi-kanuenitashunanunit mak tepishkut etashtenit, anite tapitin mamu eshi-uapatakanit tshekuan, kie uemut utinakanu «ka uitakanit tshe ishpanit nishuasht e anishkutapitshenanut». 
Ne ka uitakanit tshe ishpanit, utshipanu anite Gayanashagowa (mishta-takuaimatun tshe ishinakuannit tshe aitiht kaumikunimiht), tshitutakunan tshetshi mamitunenitamaku tshe aitiaku (miam mate eshpish utinakanit eshi-takuak assit) mak tshetshi pissenitamaku tshe mishta-katshitaimakaki nete nishuasht-tatuau tshe anishkutapenanut. 
Shashish nenu etutahk innuat eshinikatakannit «shaputue ka kanuenitakanit eshi-kanuenitashunanut» nenu ut e apashtaht eshi-takuannit minekash mak etutahk tshetshi shaputue takuannit.
Ne eshpish apatenitaman tshekuan anite tiapitik assit, uemut anite utshipanu mitshetuau ka papamutaian anite Nitaskinan (nitassinan, atikamekw e ishi- aiminanut) ashit nimushum mak nukum mak nenu ka tipatshimushtakuian ka ishinakuannit «utinniunuau shashish». 
Nitshi uapateti kie eshi-katshitaimakak «ka mishitakanit tshekuan» nete assit, nete ka tshimakaitshenanut, mak ashit ka tutakaniti mitshet ushkutima anite mitshet shipua mak ka tshimatakaniti kutaka tshekuana nete nutshimit, mitshetuau nasht eka kukuetshimakaniht atikamekuat.
Ka tutakannit ka mishta-natu-tshissenitakannit utapunuau atikameku-ishkueuat nete ka tipenitakanit assi (UQAT, pipun 2017), nikan ashtakanipan uemut tekuak tshetshi kau mishkakanit tapishkut etenitakuak, ka kanuenitamaku ueshkat, tshinanu ashit eshi-tapitik assit. 
Apu tshika tshi tshishtapanit ne ua natakanit eka uitshiuetaui innushkueuat.
PUAMU INNUSHKUEU
Anite aimiananut, manituat issishuepanat  «minu-tshitapamekut kashkuanat, uitamuat mitshet tshekuannu ». 
Minekashish nitshitapamatiat tshetshi nishtutamuak tshekuannu tshe uitamukuenat. 
Tshek anite aishkat, ekue uni-tshissitukau nananat. 
Kassinu etashiaku tshika nipinan kie ma tshika nakatenan ume assi, tshikauinu utassi kassinu tshekuannu tshiminikutan kie eshku tshiminikunan. 
Tshekuan ma uet ashu-minitan ume, tshin nimikut uetshipanin, tshin mitshetuau ka petuin e tepuatak tshikauinu assi? 
Eshpish ituteian nete tshiuetinit, nete ka tshishenniunanut, anu ka nuapatenau tekuak eshku pakushenitamun, tshe minupannit tshetshi mishkutshipanit innu. 
Eukuan an put etshe, ka tapueinimakanit etat Tshishe-Manitu. 
Nin, Tshishe-Manitu an nitishinikatau, ne uashtenimakan, ne pishimu ka uashtenak tshitinniunua, ne ka inanua at tekuak ne at. 
E mashinaitsheiaku tshetshi uauitamaku ka mishkutshipanit tshishiku, miam essishueiakui, tshunipannan innuat e tshitapamakut. 
Nititishuti mishkut nenu ka uapatakanit atiku, Tshishe- Manitu nenu tutamu kie ne uiashtuashkuak, eukuan an mitshetuait ka ishi-aiamiananut. 
Eshe, eshku nipakusheniten tshetshi Zélya, nussim, at e maiani, at e tshishuapiani, at eka tshekuan tshi tutaman mani. 
Eshe, nipakusheniten, tanite tshikauinu assi mak ne Tshishe-Manitu, tshiashinnuat, utshekatakuat, tshika tapueuat nete aishkat.
Utakushit nene, tshitapiti anite nitshikunit mak kuakuapishishat tshipapaminashauatiat. 
Tshinatuapateti ashinia uiapashiti kie uiashtepanishiti nete shipekut, ka uashtenak pishimu. 
Tshitaimititi eka tatuetaman kie ashit nipuamun. 
Anutshish innushkueu an tshin.
Innushkueu au nin kie nitashinen.
Nipuamun mak napakusheniten kie nin miam tshin eshpish pakushenitamin. 
Nitaimian tshetshi mamu inniuiaku.
Nui innushkueun tshetshi minu-tshishpeuatamuak tshiashinnuat utassiuau.
Nika tshituten nete aishkat tshe papamuteian anite meshat assi ka ishinikatamaku “Nitassinan”. 
Nika nanatuapaten kie nika mishken Nitassi. 
Nika uapaten, nika tatinen, nika kutshishten, nika minaten, nika natuten mak muku tshiam tshetshi taian anite tekuak assi, tshikauinu. 
Nika peikuteshin tshek ma ishinakuaki, tanite nenu ushutshishiunuau mak upakushenitamunuau nukumat, nitapueieniten. 
Nika natshi tuten tshekuan nitinniunit. 
Nika natshi shenen meshkanau anite tekuak tshitshue tshitshinu, nika pakusheniten tshetshi kutakat nashatahk nenu ka pimuteuak miam ne niteinan ka shatshitshit, nitushimishkuem Zélya.
Nipa shapenitenashapan tshetshi ituteian nete tekuak tshekuan ka apatak, anite ut tapishiniak eshku eka kassinu tshekuan pikuaikanit, tanite ekute tekuak shutshishiun tshe apashtaian tshetshi nikanuteian. 
Eshakuma anite etaiani Nitassinat, nitashinen kie niminuenimun, nasht apu tshekuan kutak apatak mak at ne anutshish inniun.
Nipa minueniten uitaman eshi-uapataman ne inniun mak matenitaman netutakauian uemut tshetshi nasht minu-katshitauakau auenitshenat. 
Eukuan eshinaman ne, kassinu tshika tshiuenan, tshika natenan neme inniun ka nakatamaku, tshika nakatenan ne inniun ka itikauiaku tshetshi shatshitaiaku, tshika natenan neme ka ishinniuiaku tshinanu innuat.
Nimatenimauat anitshenat nitanishkutapanat, nipituteshkakuat, tshima shaputue upuamunuaua nenua kanuenimikuak mak ne tshekuan pekushenitaman, tshetshi minekash inniuimakak assi.
Apu tapuetamuak nenu tshekuannu niatashtaht tshishe-utshimauat, tanite uitenitakuannu nenu utshishe-utshimau-atusseunuau, muku tshiam ui utinamuat nenu assinu. 
Innushkueu au nin, nitshisseniten eshpish manenitamak ne assi. 
Nin, nitishinikaten ne assi, Nikaui ASSI eku anitshenat kutakat tshima tshissenitahk nenu eshpish shutshishimakanniti aimuna... namaieu au nin ka mishta-nanatuapatitshet kie ka mishta-pikutat ka atusseshtak assinu, aueshisha kie namesha. 
Innushkueu au nin kie ninitautshinikuti tshetshi ishpitenitamuak nenu nimushumat kie nukumat ka ishpitenitakuannit ka tshishkutamuht, uinuau ka pimuteht nuash nete Labrador mak anite shipekut Saint-Laurent. 
Apu ui patshitenimuian, apu ishiniakuak, ume meshinaitsheian; nutinen umeni aimuna tshetshi nikan ashtaian ka tapuenanut. 
Nushtueniten miamitunenimakaui tshiashinnuat, tanite namanienu nenu tshekuannu ishi-puamuipan tshetshi nakatamatakut. 
Tshika ui tipenimitishunan, tshipa ui kanuenitenan tipenitamuna tshetshi aimiak tshitinnu-aimunnu ute Uepishtikueiau-assit. 
Eshe, nitinnu-aimin, ka minutakuak kie ka shutshimakak. 
Nitshitapateti mitshet mashinaikana mitshetuait anite uetshipaniti tshishe- utshimat, meshta-katshinananut tshetshi nenu muku minaunakuitishuht.
«Ute takuan niau, muku nimitunenitshikan nete nutshimit tshika takuan natshishk» nitanishkutapan. 
Nimushuminan Mathieu Mestokosho ka issishuet umenu kie eshku anite nipeten nitatshakushit, miam nenu umiku pemikaunit anite etaian. 
Nete nutshipan ka mishta-nataushiht anite itetshe nikaui kie anite itetshe nutaui. 
Nakatuapatamupanat assinu kie ma aitshinnuat ka taht anite Écosse. 
Kassinu au mashinnuat tshinanu, at eka tapuetamakui. 
Namaieu an tshe ishinakushiak, tshishakanan eshi-atishauiatet, eshi-tshipaikanit tshitassinu, tshitinniunnu an kie nipun an mak Innuat eshinniuht. 
Tshin, nikaui miam ne nutaui tshitshishe-utshimau-atussenau mak tshinitautshinitau mak tshitshissenitetau kie nin tshe nashataman tshitatusseunuau ashit anitshenat tshishe-utshimauat ka ui utinahk eshi-takuannit tshitassinat. 
At eka shapenitamani tshetshi mashitsheian, anu nishapeniten tshetshi inniuian. 
Nika nikanuten, nika ituten nete tshe uapatiniueian meshkanau, tshe apian anite assit tshetshi eka pikunakanit eshku minekash tshetshi kanuenitakanit mak nika nikamututuauat manituat ka matshi- tutuakaniht. 
« Nikamuini, miam an nishuau e aiamini! », ipan nukum Pinamen.
KAU E TAPISHINIT ISHKUEU- NUTSHIMIT  TSHETSHI PIKUNAKANIT ANIMISHUN
Innuat e tshi shaputueshkahk ka animuht, anite apishish tshi tipapekaikanu e tshi shaputueshkahk ka animuht ishkueuat. 
Ka ishi-natshishkak tshekuannu ishkueu kashikanit anite utshipannu anite eshinakuannit enniut anutshish mak eshinakuannit anite uashka etat, nenu eshi-minuinniumakannit anite nutshimit, anite uetinak utinnu-aitun. 
Eukuannu uet mishta-apatannit utapun ishkueu anite e uauetinakannit mak e uaueshtakannit assinu.
Uapatamuat innushkueuat e atusseuatshenanunit uashka etananut, mitshetuau, apu nasht nakaimatishunanut mak, mituat, eka tiapuetakanit. 
Akuikuat anitshenat ishkueuat, mauat muku meshekut e katshitaukuht nenu ut e ueshami-atusseuatshenanunit, miam e pikunakaniti anite meshta-ishpitenitakuaki, muku ashit upime kiatshitauet ne ka ishi-uitakanua ka mishitakanit tshekuan, mitshet eshi-katshitauet miam animishun. 
Eshi-tapitik ne animishun mak ka mishitakanit tshekuan, shash aiat minu-nishtuapatakanu. 
Eka ishpish mitshetiht innushkueuat anite niaushunakanit tshe aitinanut, mishta-matshi-tutatsheu eshi-katshitauet.
Mitshetuau nipetuananat tshishennuat etikuiat  «shutshishiun anite aitunit, anite takuan nutshimit, anite e tshi tshitshue innuiaku». 
Anitshenat eshkueuiat eshku e tshi taht nutshimit mak e matenitahk nenu shutshishiunnu minu-nishtuapatamuat nenu eshinakuannit.
Eukuan uet mishta-apatak tshetshi ushkuinanut tshetshi nishtuapatakanit e innunanut mak tshetshi takuaimatunanut ute etaiaku. 
Takuan tshetshi minu-tshissenitakanit, ashit e mishta-uishkuinanut tshetshi aiat taht anite ishkueuat, mauat muku anite tshe naushunakanit tshe aitinanut, muku mishue anite tekuak tshetshi tananut mak kassinu anite tshe ishi-pimutenanut e takuaimatakanit mak e uauetinakanit ne assi.
Tshetshi ishinakuak ne, takuannu tshetshi kau katshitinahk eshpish apatishiht nitishkueminanat anite nitinnu-assinat mak anite mamu etaiat  e takuaimatakannit, e uauetinakannit tshe ishinakuannit, e tshishpeuatakannit mak e tananunit anite. 
Anitshenat ka itatusseht tshe takuaimatakannit, takuannu tshetshi nikan ashtaht tiapitinnit assinu mak innu, mishue anite eshi-katshitaikannit  e shuniatshenanut, mamu e tananut, aitunit, tshishkutamatunit mak e minuinniunanut. 
Minuenitakuan, mitshet innu-assia, tshitshue ushkuinanu, anite ut atusseuna tekuaki tshetshi uitshiueti kau e tapishinnanut anite nutshimit. 
Takuan anite apun eshinakutakanit tshetshi uitshikuht ishkueuat. 
Minuau!
Peiku ne menuat aitinanut, ne atusseun «Kakanuenitahk assinu». 
Tshi mishta-uitshiueuat ishkueuat, mak tshi ishinakutauat miam uinuau etenitakushiht. 
Kakanuenitahk, nipishakanassinnana anat tanite nutshimit, innuat nenua ussishikuaua mak utukauaua. 
Tshe patshitinak shunianu Utauau-tshishe-utshimau ka uitakanit neme pipun 2017, tshika tshi tshimatakanu mamuitun tiapishiniht kassinu innuat tshetshi uitshiuenanut anite atusseuna. 
Mitshet innuat mamitshetuait eshinniuht uitamupanat ua nashatahk kie uinuau nenu e aitinanunit, miam anitshenat innua, Cri mak puatshishaimunnuat.
Miam ka issishuet Martin Luther King tshititanan anite anu uet minuat tipaikan anite tshitipatshimunnat tshetshi kau tapishiniht ishkueuat mak assi.
Nikaui ue.
Nutaui ue.
Nimish ue.
Nistesh ue.
Nitauassim ue.
Nitauassimat anitshenat.
Nitanish ue.
Nikuss ue.
Nitishkuem ue.
Ninapem ue.
Nukum ue.
Nimushum ue.
Tshekuan etutamin?
Apu tshekuan.
Tan eshinikashuin?
Apu tshissenimak.
Tanite uetshin?
Tshishikatshin a?
Tshishiuen a?
Nishiuen.
Tshitaieshkushin a?
Nitaieshkushin.
Tshui apashtan a tshekuan?
Apu tshekuan ui apashtaian.
Tshika niminanu
Eukuanat anitshenat ka nimiht
Ninan ushkat nitakushinitan eshku eka takushiniht napessat
Nuapamau auass 
Thsuapamau auass
Nuapamanan napess
Nuapamanan ishkuess
Tshuapamanan ussinitshishu
Uapameu napeua
Uapameu ishkueua
Tshuapamauau tshishennu
Tshuapamauau kukuminash
Tanite etutein?
Tshipa tshi a uitsheutin
Anutshish a tshitshituten?
Shash nitshituten
Shash tshekat nika tshituten
Tan tshe ishpish tshitutein?
Tshika pushin a?
Tshitshitshipatan a?
Upashtamakan a tshipushin?
Uapaki nika takushin
Tau a anite?
Apu tat anite.
Tanite etat?
Shash a tshekat tshika takushinu?
Shash tshekat tshika takushinu.
Apu tshika ut takushinit 
Shash a takushinu?
Tanite uetutein?
Tanite tekuak atauitshuap?
Tanite tekuak aiamieutshuap?
Tanite tekuak akushiutshuap?
Tanite tekuak nekaussei?
Tanite tekuak mashinaikanitshuap?
Tanite tekuak tueunan?
Kataku a tshimateu?
Tshipa tshi a itutein utenat?
Tshipa tshi a itutein tueunanit?
Tanite etussein?
Katshishkutamatsheutshuapit nitatussen. 
Nekussei nitatussen
Akushiutshuapit nitatussen.
Apu atusseian. 
Eshku apu
Tshika tshi a uitshin?
Tshipa tshi a uitshitin?
Nui tshitapaten.
Nui kutshipanitan.
Nika aian.
Tshekuan ua aiain?
Tshui aian a?
Nui aian ne.
Apu tshekuan nutepanian
Tshitituten a atauitshuapit?
Apu ituteian.
Tshika uitsheutin.
Apu pikutaian. 
Tan tshe ishi-tutaman?
Tan eshinakutakanit?
Tshekuan an ne?
Auen an?
Tan an?
Tan neni?
Auen tshutamaukuti?
Tshutamauati a?
Tanite iakushin?
Uapatamupan a nenu utinu tshikuss?
Mishaua nenu uta.
Tshiminuashin a?
Tshekuan ma eka nimieku?
Tshitshiuenau a?
Ashtam uteku
Tshipai tshishtukan
Nui uapaten
Tshui uapamitin
Tshui uapamitinau
Nui uapamauat
Nui uapamau
Kau tuta
Kau issishue
Kau mashinatai
Minuat peikuau. 
Eka tuta
Eka ui nutshita
Tshi minu-tuten
Tshuapaten a?
Mishta-minuashi
Tshi natshi nipan a?
Nika natshi-nipan.
Tshui nipan a?
Nui nipan. 
Eka nutekushi.
Tshui mitshishun a?
Nui mitshishun.
Apu ui mitshishuian. 
Nika mitshishun
Apishish nika mitshishun
Eka mitshishu
Eka mitshi ne uiash 
Mini tshakaimaun
Mini mukuman
Mini emikuan
Mini minakan
Mini ne tutushinapui
Muekut anitshenat uapimina anutshish
Tshinataun a?
Natshi-kussetau
Tan tatutipaikana tekuak?
Shash apita-tshishikau. 
Nishimitiku tshipetuatinau tshekuan 
Ashtamiteku, shatshuapatamuku
Tanite tshipa tshi ut tshi ushteshitutuanan? ishi-kukuetshimitishuat
Tshipetuatinau amun tshetshi nikamuieku mak tshetshi nimieku issishueu Kuekuatsheu
Muku pitama, ashtamitatshiku nutim etashieku tshetshi minitikut tshe ishinakushieku natshishk, iteu Kuekuatsheu
Eku tan tshe aitiat maniati amun? ishi-kukuetshimeuat pineshuat, kushkushikuat
Tshika ui tutenau shaputuan! 
Tshishteshinu tshimeshti-nipaikunan! 
Tshekuan tshipa tutenan?
Uitamu ma tshekuan tshipa tutenan! iteu minuat Kuekuatsheu
Peikuan, uiatamatani tshekuan tshe tutamin, nanitam tshitissishuen shash eukuan tshititeniteti…
Eukuan miam nititeniteti, uipatshitshe iteu Kuekuatsheu
Akushitau anite ne mishtiku tshe nipapaniaku!
Tshuapaten a! 
Eukuan miam ka ititan
Eukuan miam nititeniteti, iteu Kuekuatsheu
Petashtamutetaui auenitshenat, tshika pekunitin
Innuat petashtamishkauat ute pet!
Nutim natshi-mitshipanat eku apu ut uitamuin! iteu, mishta-tshishuapu
Nasht apu tshekuan uapataman
Tshinipati, tshia!
Tshitshisseniten apu nita nipaian
Kuekuatsheu pitama ushamu uiashinu, ekue akushit mishtikut
Eku itenitaminua 
Eka utenimi natshi-tshimutinanuti mitshim!
Kuei nuitsheuakanitikut! 
Mataunakuan ume minashkuau, apu nita uapataman eshinakuak!
Nipuateti ishkuteu tepishkanit, mishta-akuatenitakuanipan!
Ishinakuan an tshetshi ishkuatet anite minashkuat, apatan ishkuteu tshetshi kau minu-nitautshiki mashkushua mak mishtikuat, miam ussishk mak inniminana
Muku shukushuku ishkuateu mak aiat mishta-ishkuateu, kushtikuan tshetshi ishkuateti tshutenassiminana mak ne tshekuan e tutakanit anite
Nimitaten katshi issishueian! 
Nimishta-minuneti eshinakuak mak ka-matauenitakuanua niteniteti, apu ut tshissenitaman eshpish kushpanenitakuak ishkuteu
Tapue, minashkuau katshi ishkuateti matauenitakuan, eukuan ne e tshissinuatshitaian uenashinataitsheiani
Muku anu niminuaten kau netautshiki, kassinu tshekuan kau ekue shipekut
Niminuaten e maushuian inniminana anite e uipushkat, miam mashkuat eitiht! 
Mishkut, tshi unashinataitsheuatshenanu neni mishtikussa katshi ishkuatetau, tshuapaten a?
Iame nuitsheuakanitikut! 
Eshe tapue, nasht nikashteushin! 
Nimishta-aieshkutaten, niputatitshen, eshku niputatitshen, apu usht tutaman, nasht apu tshekuan tshi tutaman!
Tshinashkumitin katshi uishamin, nukum, apu ut itenitaman tshika matshi-tshishikau!
Minuau katshi natshi-tipinushimuin
Ueshkat, nitshi uiteti tshe ishi-tshishikat nishutshishikua kie ma nishtutshishikua nikan
Anutshish, nitanimun e nishtuapataman ka uitamatshemakaki tshekuana, mishta-ait itenitakuan ne eshi-tshishikat
Tshekuan tshatapatamin tshetshi tshissenitamin tshe ishi-tshishikat, nukum?
Nitshitapamauat eshinakushiht kashkuanat, eshpishipaniht, eshi-atishauiatet uashku
Tshitshisseniten a, ueshkat, nitshi tshishkutamuatiat auassat miam tshin
Anutshish, etatu animan
Muku niminueniten e tshi uitamatan
Ma tshui muau tepateu?
Tshinashkumitin nukum, muku shash kau nipa ui tshituten tshetshi shaputue nanatu-tshissenitaman
Eshku mitshena tshekuana tshe ui nishtuapataman!  
Akua tuta, Qimmiq, mak tshima minupanin nete etutein!
Akua tuta anite tiakussein!
Akua tuta, Qimmiq, shash an nui uepaukunanat kashkanat anite uinipekut! 
Nushkuinan tshetshi mitshimiat, muku mashkuau eshpish nanakauishtamat ka meshtatauatshipanit assi mak ninan!
Oh, apu usht ui tutaman… utshimau… nekau!
Munaishan au nin, anite nekat kie ma ashissut nitan
Eka takuakaui neni, apu takuak nitsh!
Eshpish mishta-minu-apatishian, innuat nitshimanikuat anite naneu/shinueu, anite nakana netautshian
Nin au ka ushimutuat ka uashenekanit!
Auennua nenua? 
Nete Lorette utshipannua, itikupanat, muku nasht apu nishtuapamaht anitshenat napeuat e nishtiht
Tanua a anite tshetshi nakatuenimikuht, miam ka itatshimakanniti atanukanit?
Anutshish kashikanit, netshishkatutaui anitshenat wendat-innuat mak kaiapishissishiht, apu ui uauitakannit
Eukuan tshe itatshimunanut peikuau ka natshishkatuht
Tshekuan ne uiauitamin nimushum? itiku napessa
Mishta-shashish, peiku umushumimau itepan ussima 
Ne Mishkutikueu, mishta-minekash mamitunenitamu nenu ka itikut umushuma
Peikuau tepishkanit, etat anite kushapatshikanit, ekue natuapamikut Mitshishua, nenua ka napiniti
Aieshkupi nishim
Tshinashkumitin nishim kueshpanimin. Tan nipa tshi nakanau ? iteu Mishkutikueu
Nimishta-shiuen
Eku ma napeu, mini tshetshi mutan! 
Tshitshue kashti-tipishkau ute, iteu
Tshinipin kanapua, itiku mitshishissa
Apu nipian au, tshinatutatin, iteu
Apashta nissishikua, itiku mitshishissa
Tshin a anu uet pikutain tshetshi natauin? ishi-kukuetshimiku
Eukuannu passe essishueht, iteu
Apu nita ut uapamak napeu anu e minuapeushit mak at tshin
Etat anite nikan tshishtukanit, ekue itat 
Apu ishimakushin miam ishkueu
Tshitishimakushin miam uiash e nanuak, tshimitunenitshikan kie!
Uepinamini nishtikuan nete e pakuneiat, tshika nipumakan kie niau
Eukuan ka ui tutuin tshia ? iteu Mishkutikueu
Ne Mishkutikueu, miamitunenitak tshekuannu tshe tutuat, ekue pishkapamat Mitshishua mak umushuma epiniti anite pessish
Tshekuannu tshe ui tutuk? ishi-kukuetshimeu Mishkutikueu
Ishinakuan a nasht tshetshi takuaki tshekuana e matshikauti ute assit tshetshi minupanit? 
Ma tshipa minueniten tshetshi nipaik kassinu auen e uakait? itiku
Muku nui tuten tshetshi tshiamenitakuak, iteu Mishkutikueu
Eku tshekuan tshipa tshi tuten tshetshi tshiamenitakuak? itiku tshishennua
Ekue itikut  « Tan etin, nitauassim ? »
Kushkupanu Ngweji, ekue itat  
Auen tshin ?
Nipi au nin
Eku tshin, tan eshinikashuin ?
Ngweji nitishinikashun, nipeikussin e innushkuessiuian anite nitshit
Tshekuan ma main, Ngweji ?
Tshikamitunanu anite nitshit, ninekatenitamikun ne etenitakuak,  iteu Ngweji
Tshipa tshi uitshitin nitauassim
Itute nete tshitshit, tshe petaut tshikaui utuapatunissinakan mak tshutaui ukashkua
Tshika mishkutunenan etenitakuak tshitshit
Manna atusha anite ut akashkut, tshe ashtain anite pitute unakanit
Eku nin, Nipi, tshe kanuenitaman kassinu etatiki tshikamituna ka takuaki anite tshitshit
Anutshish kashikat, shakuaki, emushekamiti naneu, tshi mishkakanua nanikutini uapatunissinakanapishkuss mak atusha e papiushteti, nenua ka kanuenitak Nipi, ne shipu-minu-manitu
Ekue unuit, ekue natshi-uitshi-metuemat atimua enutinnit
Ekue pushukatat kassinu etashiniti, kassinu pushukatiku kie nenua
Eukuannua nenua put ka minikut Ngwejia tshetshi kanuenitak
Ekue tipatshimushtakuht ka ishpannit, ekue minaht nipishapunu mak pashteu-uiashinu
Nasht tshika ui uepinanan eshku eka mukauiaku !
Tshietshishepaushinit, ekue nanatuamapakanit ne auass